Comitato di esperti in materia economica e sociale

Iniziative per il rilancio
“Italia 2020-2022”
Rapporto per il Presidente del Consiglio dei Ministri

Enrica Amaturo, Donatella Bianchi, Marina Calloni, Elisabetta Camussi, Roberto
Cingolani, Vittorio Colao, Riccardo Cristadoro, Giuseppe Falco, Franco Focareta,
Enrico Giovannini, Giovanni Gorno Tempini, Giampiero Griffo, Maurizia Iachino,
Filomena Maggino, Enrico Moretti, Riccardo Ranalli, Marino Regini, Linda Laura
Sabbadini, Raffaella Sadun, Stefano Simontacchi, Fabrizio Starace

Giugno 2020

1

INDICE

1. PREMESSA ........................................................................................................................... 3
2. LA VISIONE PER LA RIPRESA ............................................................................................. 4
2.1 Fragilità e punti di forza dell’Italia ..................................................................................... 4
2.2 Gli obiettivi ....................................................................................................................... 5
2.3 Tre assi di rafforzamento ................................................................................................. 6
3. LA STRATEGIA PER IL RILANCIO DELL’ITALIA................................................................... 8
3.1 Il piano di rilancio ............................................................................................................. 8
3.2 Selezione e classificazione delle proposte ....................................................................... 9
4. I PROGETTI E LE INIZIATIVE PROPOSTE ......................................................................... 12
4.1 Imprese e Lavoro, motore dell’economia ....................................................................... 14
4.2 Infrastrutture e ambiente, volano del rilancio.................................................................. 20
4.3 Turismo, Arte e Cultura, brand del Paese ...................................................................... 25
4.4 Pubblica Amministrazione, alleata di cittadini e imprese ................................................ 30
4.5 Istruzione, Ricerca e Competenze, fattori chiave per lo sviluppo ................................... 34
4.6 Individui e famiglie, in una società più inclusiva ed equa................................................ 40
5. CONCLUSIONI .................................................................................................................... 45
6. APPENDICE – “FASE 2 – RIPARTIRE IN SICUREZZA” ...................................................... 47

Dettaglio iniziative: volume separato “Schede di Lavoro”

2

1. PREMESSA
Il Comitato di esperti in materia economica e sociale (istituito con DPCM del 10 aprile 2020) ha
presentato il suo primo Rapporto (“Ripartire in Sicurezza”, allegato in appendice) in data 24 aprile,
articolando un insieme di raccomandazioni in merito alla metodologia da seguire e le condizioni
da realizzare per decidere sulle riaperture produttive del mese di maggio. Il Rapporto ha riguardato
sia un “modello” decisionale da seguire per valutare quali settori di attività economiche riaprire,
sia raccomandazioni specifiche sui diversi aspetti di cui tenere conto nel processo decisionale. A
tale proposito, il Comitato ha preso atto che l’approccio seguito dal Governo per la riapertura delle
diverse attività ha incorporato molte delle raccomandazioni formulate nel citato documento.
A valle del DPCM del 26 aprile, su richiesta del Presidente del Consiglio dei Ministri il Comitato
ha concentrato le proprie attività sull’elaborazione delle raccomandazioni relative a iniziative atte
a facilitare e a rafforzare la fase di rilancio post epidemia Covid-19. Dato il mandato del Comitato
e i tempi ristretti, è stato necessario operare una selezione dei temi da trattare. Sono stati
conseguentemente esclusi dalle riflessioni del Comitato interventi che riguardano aree già
presidiate da altri comitati, quale ad esempio la Scuola, nonché riforme che richiedono tempi
significativi di elaborazione e un alto grado di competenze specialistiche, quali ad esempio quelle
della Giustizia civile, della Fiscalità e del Welfare, la cui importanza viene solo commentata di
seguito. Per elaborare le proprie proposte il Comitato, oltre che far leva sulle competenze e le
professionalità in esso rappresentate, ha condotto un’attività serrata di consultazione e confronto
con ben oltre 200 esponenti del mondo economico e sociale, nonché con rappresentanti della
Commissione europea e di numerosi Ministeri, ricevendo e analizzando oltre 500 contributi scritti.
In data 27 maggio, il Comitato ha presentato al Presidente del Consiglio dei Ministri un rapporto
preliminare e sintetico di descrizione della visione d’insieme, della metodologia adottata e delle
proposte in corso di elaborazione. Incorporate le osservazioni ricevute in tale occasione e nei
successivi confronti con i Ministeri interessati, il Comitato ha sviluppato questo rapporto,
completando il quadro d’insieme ed elaborando in maggior dettaglio visione, obiettivi e iniziative
per il rilancio post crisi Covid-191. A supporto delle raccomandazioni di seguito esposte il Comitato
ha elaborato schede di dettaglio di ciascun progetto/iniziativa, a disposizione della Presidenza del
Consiglio dei Ministri.
L’obiettivo dell’insieme delle iniziative proposte dal Comitato è quello di accelerare lo
sviluppo del Paese e di migliorare la sua sostenibilità economica, sociale e ambientale, in
linea con l’Agenda 2030 e gli obiettivi di sviluppo sostenibile delle Nazioni Unite e con gli obiettivi
strategici definiti dall’Unione europea2, ai quali saranno connessi anche i finanziamenti del Quadro
Finanziario Pluriennale 2021-2027 e numerosi strumenti finanziari straordinari, tra i quali il fondo
“Next Generation EU” recentemente proposto dalla Commissione europea3.

1

Il testo del rapporto è stato elaborato con il coinvolgimento di tutti i membri del Comitato. Le
raccomandazioni espresse non impegnano le amministrazioni, le imprese e le istituzioni di appartenenza
dei singoli esperti.
“A roadmap for recovery. Towards a more resilient, sustainable and fair Europe”
https://www.consilium.europa.eu/media/43384/roadmap-for-recovery-final-21-04-2020.pdf
2

“Il momento dell'Europa: riparare i danni e preparare il futuro per la prossima generazione”
https://eur-lex.europa.eu/legal-content/IT/TXT/PDF/?uri=CELEX:52020DC0456&from=EN
3

3

2. LA VISIONE PER LA RIPRESA
2.1 Fragilità e punti di forza dell’Italia
La pandemia Covid-19 e la sospensione delle attività economiche e sociali stanno avendo
conseguenze profondissime per tutte le nazioni colpite. Le graduali riaperture stanno riattivando
imprese e processi sociali, ma il lockdown, le precauzioni necessarie per scongiurare una nuova
ondata dell’epidemia e la comprensibile prudenza nei comportamenti individuali continueranno a
determinare costi economici e sociali enormi ovunque nel mondo.
L’Italia ha importanti punti di forza – tra cui creatività, dinamismo, imprenditorialità diffusa e
orientata all’export e una capacità di attrazione unica al mondo – ma la crisi ha messo in
drammatica evidenza cinque fragilità del nostro Paese, che hanno anche contribuito alla bassa
resilienza dell’economia italiana ai precedenti shock (2008-2009 e 2011-2012):
•

Tassi di crescita economica e livelli di produttività da anni inferiori a quelli delle altre
grandi nazioni europee

•

Un rapporto tra debito pubblico e Pil tra i più alti dell’area OCSE

•

La scarsa efficienza ed efficacia della macchina amministrativa pubblica

•

Una rilevante economia sommersa (12% del Pil) con una significativa evasione fiscale
(oltre 110 miliardi di euro all’anno)

•

Un elevato livello di diseguaglianze di genere, sociali e territoriali, un basso tasso di
partecipazione femminile al mercato del lavoro ed un numero molto elevato di giovani
che non studiano e non lavorano.

Il Paese ha saputo fronteggiare con decisione la crisi Covid-19, nonostante la tempistica e la
gravità con cui essa si è manifestata. L’Italia ha attraversato, prima di altri, le fasi di lockdown e
riapertura utilizzando protocolli e procedure risultate in linea con le migliori pratiche utilizzate dai
paesi europei. Il Governo è intervenuto con sostegni economici senza precedenti a cittadini e
imprese colpiti dalla crisi, anche se alcune lentezze nell’erogazione di fondi non hanno permesso
di raggiungere tempestivamente tutte le persone e le imprese in difficoltà.
Molte imprese e attività economiche stanno fronteggiando cali del volume di affari così drastici da
metterne in dubbio la sopravvivenza. Al rischio di disoccupazione per molte donne e molti uomini
si aggiungono gli evidenti danni per bambini, ragazzi e giovani sul piano educativo e sociale
causati dalla chiusura delle scuole e delle università. Inoltre il diffuso disagio economico, sociale
e psicologico espone molte persone a diversi rischi, compreso quello di diventare preda della
criminalità.
Per contro, la crisi sta determinando forti cambiamenti nel modo di pensare e di agire in ampi strati
della società italiana ed europea. Questo offre un’opportunità storica per affrontare le fragilità
esistenti, rafforzare la resilienza del sistema socioeconomico, e favorirne l’evoluzione verso una
maggiore sostenibilità economica, sociale, ambientale e istituzionale. Le risorse rese disponibili
dall’Unione Europea sono senza precedenti, ma pur sempre non illimitate né gratuite. Se sapremo
sfruttarle al meglio con il coraggio di cambiare, orientandole a progetti chiari e ben articolati,
avremo un’occasione unica per trasformare in profondità il nostro Paese.
Per questo si devono ora pianificare e lanciare con celerità azioni concrete che aumentino la
velocità e la portata della ripresa economica nel biennio 2021-22, e che pongano le basi per un
robusto sviluppo di medio/lungo periodo. Riportare il Pil al livello del 2019 e crescere
successivamente a un tasso più sostenuto che in passato non è irrealistico, ma per ottenere tale
risultato è necessario intervenire con decisione su alcuni problemi ben noti e far leva sui grandi
cambiamenti tecnologici, economici e sociali in atto.

4

2.2 Gli obiettivi
Se “non sprecare una crisi” è diventato un luogo comune universale di ogni momento di difficoltà,
“trasformare i costi del rilancio in investimenti per il futuro” è per gli italiani un obbligo di
lealtà e un dovere innanzitutto nei confronti delle giovani generazioni. Per questo, l’obiettivo
ultimo da perseguire nella fase di ripresa dopo il lockdown è quello di potenziare le infrastrutture
economiche e sociali del Paese, e investire le risorse disponibili, oltre che nelle misure di sostegno
immediato a persone e mondo produttivo, in azioni trasformative che rendano l’Italia:
•

Più resiliente a futuri shock di sistema

•

Più reattiva e competitiva rispetto alle trasformazioni industriali e tecnologiche in corso

•

Più sostenibile ed equa per limitare gli effetti degli shock sulle fasce più vulnerabili della
popolazione e scongiurare un indebolimento strutturale dei fattori “primari” dello sviluppo
(capitale economico, capitale umano, capitale sociale e capitale naturale).

L’Italia sarà più resiliente se saprà colmare il ritardo digitale, una necessità assoluta per il futuro
del Paese, espandere le opportunità di accesso a nuove e più elevate competenze per tutti, e
garantire uguaglianza di opportunità. In confronto ad altri paesi e alle esigenze del domani, l’Italia
ha, mediamente, performance scolastiche mediocri4, competenze tecnico-scientifiche insufficienti,
pochi laureati e limitati investimenti in Ricerca e Sviluppo. Le amministrazioni pubbliche e molte
imprese non valorizzano abbastanza le competenze, offrendo salari di ingresso ridotti,
progressioni lente e carriere per lo più basate sul criterio dell’anzianità. Per creare un Paese
dinamico e resiliente, è indispensabile investire nel miglioramento e nel potenziamento di Scuola,
Università, ricerca e formazione pubblica e privata, nonché varare un serio programma di
formazione continua degli adulti, anche utilizzando al meglio le opportunità derivanti dalla
digitalizzazione dei contenuti e delle modalità di insegnamento.
L’Italia sarà più reattiva e competitiva se saprà porre le premesse per il successo delle sue
imprese, rafforzandone la capitalizzazione e aumentandone la dimensione media e la produttività,
creando lavoro di qualità e adeguatamente remunerato – a partire dai giovani – e favorendo gli
investimenti e lo sviluppo di competenze all’insegna dell’innovazione di prodotto e di processo. In
tale prospettiva, è necessario ridurre costi e tempi di attraversamento dei servizi pubblici sia per
le famiglie e gli individui, sia per le imprese e il terzo settore. Bisogna inoltre cogliere l’opportunità
di far emergere l’economia sommersa e ridurre le ampie zone di evasione fiscale e contributiva,
per consentire al Paese che uscirà dalla crisi di garantire il rispetto dei diritti di tutti i lavoratori e
l’attuazione del principio costituzionale “Tutti sono tenuti a concorrere alle spese pubbliche in
ragione della loro capacità contributiva”. Una tale trasformazione produrrebbe benefici anche in
termini di aumento della produttività e dell’attrattività del sistema economico italiano.
L’Italia sarà più sostenibile ed equa se saprà rafforzare le infrastrutture materiali e immateriali
chiave, privilegiando senza compromessi gli aspetti di sostenibilità economica, sociale e
ambientale. Sarà più equa se saprà assicurare la valorizzazione delle donne, l’equità
intergenerazionale e l’inclusione nella società delle persone con disabilità e di tutte le minoranze,
orientando la Scuola a formare le nuove generazioni al pieno rispetto dei valori costituzionali,
primo fra tutti l’uguaglianza di opportunità e di diritti. Dobbiamo porci obiettivi di parità di genere
nel mondo del lavoro in tempi rapidi, garantendo equità nelle condizioni retributive e nelle effettive
opportunità di crescita professionale e raggiungendo maggiore rappresentanza femminile nei ruoli
di leadership. Dobbiamo garantire ai giovani migliori opportunità di istruzione, accesso al lavoro e
possibilità di costruzione di una vita famigliare. Dobbiamo assicurare alle persone con disabilità
pieno accesso a tutte le attività economiche e sociali. Lo si deve fare innanzitutto perché sono
diritti costituzionali, ma anche perché solo così si potranno utilizzare al meglio le competenze e le
Nel 2018, l’Italia ha ottenuto un punteggio inferiore alla media OCSE nei test PISA (rispettivamente: 476
e 487 in lettura, 468 e 489 in scienze, 487 e 489 in matematica), posizionandosi in 34° posizione. In
particolare la prestazione media in Italia è stata inferiore a quella di Belgio, Canada, Cina, Francia,
Germania, Paesi Bassi, Polonia, Slovenia, Sud Corea, Svezia, Svizzera, Regno Unito e Stati Uniti.
4

5

capacità di tutti, adeguandole alle necessità di un Paese all’avanguardia e riducendo le attuali
disuguaglianze, incompatibili con un futuro solido e prospero per l’Italia.
Parallelamente, dobbiamo colmare i divari territoriali che da decenni caratterizzano il nostro
Paese: il superamento delle distanze tra Nord e Sud, tra aree centrali e aree interne, tra grandi e
piccoli comuni, tra aree a bassa e ad alta criminalità va posto al centro della strategia di rilancio
del Paese, dotandosi di nuove procedure in grado di assicurare un utilizzo rapido ed efficace di
tutti i fondi disponibili, inclusi quelli derivanti dal bilancio della UE.

2.3 Tre assi di rafforzamento
Nella visione dell’Italia del futuro adottata dal Comitato e per realizzare gli obiettivi descritti le
raccomandazioni si sono ispirate quindi a tre “assi di rafforzamento” per la trasformazione del
Paese:
•

Digitalizzazione e innovazione di processi, prodotti e servizi, pubblici e privati, e di
organizzazione della vita collettiva. Il Paese, intraprendendo un’azione di radicale
digitalizzazione e innovazione, potrà effettuare un “salto in avanti” in termini di
competitività del sistema economico, di qualità di lavoro e di vita delle persone, di minore
impatto ambientale e di partecipazione dei cittadini alla vita pubblica. La digitalizzazione
è inoltre strumento di trasparenza, riduce gli spazi per l’economia sommersa e illegale e
rende possibile uno sfruttamento efficace dei dati per migliorare la qualità di tutte le
decisioni di policy e amministrative. L’Italia soffre in quest’ambito di un significativo ritardo
rispetto ad altri paesi e l’epidemia ne ha messo in evidenza le conseguenze penalizzanti.
Le iniziative proposte sono state pensate per colmare tale divario al più presto.

•

Rivoluzione verde, per proteggere e migliorare il capitale naturale di cui è ricco il Paese,
accrescere la qualità della vita di tutti e generare importanti ricadute economiche positive
nel rispetto dei limiti ambientali. Sostenibilità ambientale e benessere economico non
sono in contrapposizione, particolarmente per un territorio e per imprese come le nostre,
anche nell’ottica dell’attrazione di lavoratori di alta professionalità e alla ricerca di
un’elevata qualità della vita, nonché di flussi turistici ad alto valore aggiunto. In
quest’ambito l’Italia ha un ritardo importante da colmare e le iniziative proposte
sostengono l’accelerazione della necessaria trasformazione.

•

Parità di genere e inclusione, per consentire alle donne, ai giovani, alle persone con
disabilità, a chi appartiene a classi sociali e territori più svantaggiati e a tutte le minoranze
di contribuire appieno allo sviluppo della vita economica e sociale, nel rispetto del
principio di uguaglianza sancito dall’art. 3 della Costituzione. La parità di genere –
Obiettivo 5 dell'Agenda 2030 – è fondamentale per la crescita e deve diventare, per la
prima volta, una priorità del Paese, anche grazie a valutazioni ex-ante delle diverse
politiche economiche e sociali. Altrettanto cruciale è una drastica riduzione delle
disuguaglianze economiche, territoriali e generazionali, che sono cresciute negli ultimi
anni e che costituiscono un grave problema, oltre che di equità, anche di freno allo
sviluppo economico e sociale del Paese.

6

La visione che il Comitato propone per il rilancio del nostro Paese – dettagliata nel prosieguo di
questo rapporto – è stata dunque concepita per mitigare gli effetti della crisi Covid-19 e accelerare
la fase di ripresa, ma soprattutto per raggiungere obiettivi di cambiamento profondo e duraturo
dell’economia e della società italiana.

7

3. LA STRATEGIA PER IL RILANCIO DELL’ITALIA
3.1 Il piano di rilancio
Per conseguire gli obiettivi e gli imperativi indicati, il Comitato propone gli elementi per formulare
in tempi rapidi un piano di rilancio in grado di innescare trasformazioni profonde del sistema
socioeconomico italiano e comunicabile nel suo insieme per generare fiducia nel Paese, sia
internamente sia in campo internazionale. Il piano è articolato in sei aree di azione riguardanti:
•

Le Imprese e il Lavoro, riconosciuti come motore della ripresa, da sostenere e facilitare
per generare profonde innovazioni dei sistemi produttivi

•

Le Infrastrutture e l’Ambiente, che devono diventare il volano del rilancio, grazie alla
rapida attivazione di investimenti rilevanti per accelerare la velocità e la qualità della
ripresa economica

•

Il Turismo, l’Arte e la Cultura, che devono essere elevati a brand iconico dell’Italia,
attraverso cui rafforzare sistematicamente l’immagine del Paese sia verso chi risiede in
Italia, sia verso i cittadini di altri paesi

•

La Pubblica Amministrazione, che deve trasformarsi in alleata di cittadini e imprese,
per facilitare la creazione di lavoro e l’innovazione e migliorare la qualità di vita di tutte le
persone

•

L’Istruzione, la Ricerca e le Competenze, fattori chiave per lo sviluppo

•

Gli Individui e le Famiglie, da porre al centro di una società equa e inclusiva, perché
siano attori del cambiamento e partecipi dei processi di innovazione sociale.

Queste sei aree di azione sono ugualmente importanti, si completano e si rafforzano
vicendevolmente: solo attraverso un profondo cambiamento di ciascuna di esse sarà possibile
costruire le basi di uno sviluppo accelerato e duraturo per il nostro Paese.

8

3.2 Selezione e classificazione delle proposte
Le raccomandazioni sono state sviluppate in tre passaggi successivi, anche sulla base degli spunti
ricevuti da numerose controparti esterne al Comitato stesso nonché in occasione di confronti
internazionali:
1.

Valutandole in base alla coerenza con l’obiettivo di mitigazione delle conseguenze della
crisi e di rafforzamento a medio termine del capitale economico, umano, naturale e
sociale del nostro Paese.

2.

Analizzandone concretezza e fattibilità, impatto atteso, l’eventuale esistenza di vincoli
esterni (ad esempio, normative europee), complessità, tempi di realizzazione e
implicazioni di costo, ed escludendo quelle non avviabili in un arco temporale di dodici
mesi.

3.

Classificando quelle rimanenti in tre tipologie:
−
−
−

Iniziative da attuare subito. Interventi non procrastinabili e di impatto immediato, a
costo limitato e/o chiaramente finanziabili, da avviare nei prossimi tre mesi.
Iniziative da finalizzare. Interventi più articolati/complessi, con impatto di mediolungo termine, a costo limitato e/o finanziabili già dal 2021.
Iniziative da approfondire. Interventi complessi, con benefici importanti a mediolungo termine, ma con impatti significativi sulle finanze pubbliche.

Il prosieguo di questo documento descrive in sintesi le iniziative che il Comitato propone di
considerare in ciascuno dei sei ambiti di attività, suddivise per obiettivo e – quando opportuno –
dettagliate in sotto-azioni. Come sopra anticipato, a supporto delle raccomandazioni di seguito
esposte il Comitato ha elaborato schede di dettaglio di ciascun progetto/iniziativa, a disposizione
della Presidenza del Consiglio dei Ministri.

9

Spunto di riflessione – Le riforme di Giustizia, Fiscalità e Welfare
Come anticipato in premessa, il Comitato ha focalizzato la propria attività sugli interventi che
potranno avere impatto di rilancio entro il prossimo biennio, proponendo iniziative specifiche per
consentire una trasformazione effettiva e renderne chiaramente percepibile l’avvio. Per contro,
non sono stati considerati né interventi di ampio respiro nell’area della Scuola, già presidiata da
un apposito comitato, né ampie riforme strutturali di contenuto specialistico, quali quelle della
Giustizia civile, della Fiscalità e del Welfare, per le quali vengono espresse le seguenti
considerazioni:
•

La riforma della giustizia civile, con l’obiettivo di ridurre i tempi e aumentare la
certezza della giustizia civile, è imprescindibile per un Paese che intenda attrarre gli
investimenti esteri e aumentare quelli domestici. La durata media dei procedimenti è
riconosciuta unanimemente, in Italia e all’estero, come uno dei maggiori punti di
debolezza strutturale del Paese (a partire dalle classifiche della Banca mondiale che
ci relegano in posizioni non confacenti a un paese del G7). La riforma della giustizia
civile non deve limitarsi alle modifiche tecniche di natura procedurale, ma deve
focalizzarsi principalmente su questioni strutturali. Senza ledere il principio sancito
dall’art. 24 della Costituzione, che garantisce a tutti l’accesso alla giustizia, occorre (i)
rafforzare ulteriormente gli strumenti alternativi di risoluzione delle controversie,
rendendoli effettivamente preferibili all’azione giudiziaria, (ii) creare adeguati
meccanismi che disincentivino la promozione di cause di modesto valore e/o
pretestuose, (iii) cercare di risolvere sul piano legislativo le cause seriali che rallentano
i tribunali, (iv) digitalizzare i procedimenti, (v) rendere maggiormente efficaci i filtri per
l’accesso al giudizio di Cassazione (vi) riorganizzare la macchina giudiziaria e
amministrativa, e (vii) avviare le opportune verifiche sulle disfunzioni territoriali rispetto
alla media nazionale di numero e durata dei procedimenti, ferme restando le
competenze di CSM e Ministero della Giustizia.

•

La riforma della fiscalità. L’attuale emergenza economica obbliga ad intraprendere
una strategia fiscale di ampio respiro che, basata su una riforma strutturale ispirata
all’equità, sia volano per la politica economica del rilancio e favorisca la politica
industriale del Paese. La Fiscalità è un tema centrale che dovrà esser adeguatamente
presidiato con progettualità e visione tali da garantire la fiducia dei cittadini e degli
investitori nell’Amministrazione finanziaria. Andrebbe inoltre innescato un circolo
virtuoso nei comportamenti dei cittadini, enfatizzando la correlazione tra riemersione
dei redditi e diminuzione delle imposte. Gli interventi necessari sono numerosi, ma
prioritario dovrebbe essere organizzare in modo sistematico e chiaro la normativa
esistente, creando un unico Codice Tributario che consenta di coordinare la disciplina
sostanziale e procedurale di tutti i tributi. Occorre anche portare ad attuazione in tempi
brevi l’intrapreso progetto di riforma della giustizia tributaria, mediante l’istituzione di
giudici tributari professionali e assicurando tempi certi per la trattazione delle vertenze
tributarie nei diversi gradi di giudizio. Poiché inoltre il rapporto tra contribuenti ed
Amministrazione finanziaria deve fondarsi su reciproca collaborazione e fiducia, è
necessario rimodulare gli obiettivi attribuiti all'Amministrazione finanziaria (e soprattutto
i criteri di valutazione dei funzionari della stessa) al fine di consolidare il ruolo di
supervisione consultiva dell'Agenzia delle Entrate. Infine, alla luce delle recenti
pressioni in sede OCSE ed europea per riformare i principi della fiscalità internazionale,
è opportuno garantire un presidio adeguato dell’Italia nell’ambito delle istituzioni
preposte.

•

La riforma del welfare: la successione degli interventi effettuati a partire dalla crisi del
2008-2009 e i numerosi nuovi strumenti messi in campo in occasione di questa crisi
hanno reso molto complesso, e per certi versi contraddittorio, il sistema degli
incentivi/disincentivi al lavoro e alla pensione, nonché degli ammortizzatori sociali. Gli
interventi per la protezione di individui, lavoratori e famiglie sono stati in gran parte
10

improntati ad un approccio categoriale e non universalistico, contraddicendo le
raccomandazioni degli esperti del settore e delle organizzazioni internazionali. Infine,
l’efficacia di molti incentivi alle diverse forme di lavoro introdotti nell’ultima decade
appare dubbia, mentre evidente è la disparità di trattamento riservata alle diverse
categorie di lavoratori, specialmente di quelli della “Gig economy” o che svolgono
funzioni finora ritenute marginali, ma in netta crescita. È quindi tempo di mettere mano
al sistema complessivo degli incentivi e degli ammortizzatori sociali, con particolare
attenzione all’equità del sistema. Analogo approfondimento va svolto con riferimento
al welfare dei lavoratori autonomi e alle sue forme di finanziamento, soprattutto in casi
di crisi come l’attuale.
Specifici temi giurisprudenziali e fiscali indicati nelle iniziative proposte nel corso del lavoro sono
stati quindi approfonditi solo in relazione alla fattibilità delle iniziative stesse.

11

4. I PROGETTI E LE INIZIATIVE PROPOSTE
Prospettiva di sintesi
Il Comitato ha articolato le proprie raccomandazioni in sei aree di lavoro che riflettono la visione e
la strategia sopra descritte:
1. Imprese e Lavoro. Per giocare appieno il ruolo di motore della crescita dell’occupazione
e del benessere del Paese, il tessuto economico e produttivo deve essere reso più robusto
e innovativo. Le note fragilità legate alla frammentazione e alla sottocapitalizzazione delle
imprese sono state aggravate dal lockdown e dai vincoli organizzativi imposti per gestire
in sicurezza la ripartenza. Il Comitato ha quindi valutato le necessità e le opportunità per
rafforzare e sostenere le imprese italiane nel recupero di competitività e produttività e nella
connessa creazione di occupazione di qualità, per garantire una concorrenza equa e per
facilitare l’innovazione tecnologica e di prodotto. In tale prospettiva, il Comitato non ha
effettuato analisi sui singoli settori, preferendo identificare misure generali di
rafforzamento.
2. Infrastrutture e Ambiente. Infrastrutture (materiali e immateriali) moderne e sostenibili
migliorano la qualità di vita di tutti e aumentano la competitività del sistema economico.
L’arretratezza di cui l’Italia oggi soffre rispetto agli altri paesi è una zavorra pesante sulla
strada del rilancio e la loro realizzazione genera in tempi rapidi risultati positivi
sull’occupazione e sul reddito, con un effetto moltiplicatore degli investimenti sostenuti. La
protezione e la valorizzazione del capitale naturale e dei servizi ecosistemici è al tempo
stesso una necessità per la sicurezza e il benessere dei cittadini e un’opportunità di
investimento e di sviluppo di competenze tecnologiche “verdi” e innovative. Il Comitato
propone un’ampia gamma di interventi (fibra, risparmio energetico, mobilità sostenibile,
de-carbonizzazione, economia circolare, gestione rifiuti etc.) che possono offrire ritorni
interessanti per capitali privati e possono quindi essere realizzati senza aggravare
eccessivamente il debito pubblico, nonché un insieme di iniziative volte ad accelerare la
realizzazione delle infrastrutture strategiche, con importanti ricadute positive sulla fiducia
del Paese in sé stesso e sulla sua reputazione internazionale.
3. Turismo, Arte e Cultura. Questo settore non solo contribuisce in maniera estremamente
significativa al Pil e all’occupazione dell’Italia, ma rappresenta più di ogni altro il brand del
nostro Paese, la dimensione distintiva che lo rende unico al mondo. È il settore in cui, per
natura e per storia, l’Italia ha una quota irraggiungibile di beni di interesse mondiale e ha
saputo creare uno straordinario appeal culturale ed esperienziale universalmente
apprezzato. L’identità e l’immagine – ma anche l’auto-percezione di sé – dell’Italia sono
indissolubilmente legati all’apprezzamento e al successo di questo settore, indebolito nel
passato dalla frammentazione delle competenze, da qualità e professionalità
disomogenee delle risorse umane, e da un persistente sotto-investimento. Il Comitato
avanza proposte riguardanti sia la necessità di mitigare con la massima urgenza gli effetti
del blocco dei viaggi e del turismo, sia le opportunità di riconfigurazione e rafforzamento a
medio termine necessarie per riaccendere un motore della ripresa e soprattutto
proteggere, arricchire e valorizzare al meglio un patrimonio unico al mondo.
4. Pubblica Amministrazione. È il garante dell’equilibrio tra la sfera sociale e quella
economica, ed è l’abilitatore imprescindibile di ogni trasformazione del Paese. Se la
Pubblica Amministrazione è trasparente, moderna e veloce in tutte le sue interazioni
agisce da acceleratore per un rilancio efficace e al tempo stesso garantito per i cittadini,
divenendo fonte di competitività. Se non lo è, diventa un freno alla crescita. Il Comitato si
è quindi concentrato su azioni per aumentare contemporaneamente la produttività della
Pubblica Amministrazione e la qualità del servizio che essa fornisce – proponendo
interventi di semplificazione e significativi investimenti in tecnologia e risorse umane – con
l’obiettivo di trasformarla da controllore (quando non ostacolo) in alleato prezioso dei
cittadini e delle imprese.
12

5. Istruzione, Ricerca e Competenze. Un elevato livello di istruzione e di competenze è alla
base della competitività e del benessere di ogni paese oltre che della qualità della sua
democrazia, mentre la ricerca è un fattore indispensabile per lo sviluppo economico e
sociale. L’accelerazione scientifica e tecnologica dell’ultimo ventennio ha enormemente
amplificato l’importanza delle competenze individuali e collettive, allargando il divario tra i
paesi sovra-educati e gli altri. Da anni l’Italia investe troppo poco in istruzione, in
formazione e in ricerca, e il ritardo accumulato si manifesta in maniera drammatica nel
basso tasso di laureati, in particolare nelle discipline STEM, e nei risultati mediocri nei test
scolastici standardizzati. La crisi rischia di peggiorare ulteriormente questa situazione. Per
questo, il Comitato formula proposte per utilizzare la fase di rilancio per modernizzare il
sistema di istruzione e di ricerca e la sua governance, per recuperare lo squilibrio tra
domanda e offerta di competenze e per ridurre la disoccupazione, giovanile e femminile in
primis.
6. Individui e Famiglie. In un mondo soggetto a shock di diversa natura, la resilienza, tanto
a livello individuale quanto a livello di comunità, e la coesione sociale sono ingredienti
indispensabili per costruire il futuro di tutti, senza lasciare nessuno indietro. In questo
senso, il Comitato avanza proposte per affrontare le conseguenze della crisi sulla salute e
sul benessere delle persone, per ridurre le diseguaglianze e le discriminazioni sociali
migliorando gli strumenti di protezione dei minori e dei cittadini fragili e resi vulnerabili, e
per invertire la sfavorevole dinamica demografica che da tempo caratterizza il nostro
Paese. Attenzione specifica è stata posta alla parità di genere, con iniziative volte sia a
garantire miglioramenti di policy e normative sia ad aumentare la rappresentanza di genere
e l’equità retributiva. Infine vengono proposte azioni per far leva sulla generosità
individuale e sulla forza del terzo settore.
La numerazione progressiva delle iniziative proposte corrisponde a quella utilizzata nel volume
“Schede di Lavoro”.

13

4.1 Imprese e Lavoro, motore dell’economia
A causa della pandemia Covid-19 l'Italia si trova ad affrontare uno shock economico senza
precedenti. Le misure sanitarie e di confinamento ed i conseguenti impatti su produzione,
domanda e commercio hanno ridotto l'attività economica e stanno portando ad un rapido
peggioramento dei tassi di disoccupazione e ad un sensibile calo dei ricavi aziendali. Secondo il
Fondo Monetario Internazionale (FMI) la crisi Covid-19 comporterà per il nostro Paese una
contrazione economica particolarmente drammatica, con una previsione di Pil in calo di almeno il
9% nel 2020.
Il percorso di ripresa deve inevitabilmente cominciare dal mondo delle imprese e del lavoro, primo
motore dell’economia. Le imprese di ogni dimensione si trovano oggi strette in una triplice “morsa”:
costi aggiuntivi per gestire le conseguenze della crisi, ricavi in calo e resi incerti dalla contrazione
della domanda e dall’incertezza sull’evoluzione dei consumi, e aumento degli investimenti
necessari per far fronte a un cambiamento accelerato (in digitalizzazione, in automazione, in
organizzazione del lavoro). E i più vulnerabili e più a rischio di finire stritolati sono naturalmente
quei lavoratori che non hanno le competenze necessarie.
Con queste premesse, le iniziative sviluppate dal Comitato riguardano tre macro obiettivi:
•

Sostenere la sopravvivenza e la ripartenza delle imprese

•

Ridurre significativamente l’economia sommersa per riequilibrare il carico fiscale e
garantire concorrenza equa

•

Modernizzare il tessuto economico e produttivo del Paese, per aumentarne il livello di
innovazione e la sostenibilità.

Per quanto riguarda gli interventi di urgenza, il Comitato propone la rimozione del contagio
Covid-19 dalle responsabilità penali del datore di lavoro, la promozione dello Smart Working e
una deroga temporanea per consentire il rinnovo dei contratti a tempo in scadenza, tutte iniziative
atte a superare vincoli che oggi ostacolano la difesa dell’occupazione.
Il Comitato propone altresì una serie di interventi – in parte già recepiti nei recenti interventi
legislativi – volti a:
•

Garantire alle imprese liquidità di sopravvivenza, ad esempio tramite la compensazione
orizzontale di debiti e crediti fiscali e la promozione di un codice di comportamento che
impegni le grandi aziende a pagamenti rapidi ai piccoli fornitori

•

Ridurre il volume e l’impatto dei contenziosi post-crisi, ad esempio tramite meccanismi di
ripartizione presunta del rischio tra locatore e conduttore, e disincentivi al ricorso a
procedure concorsuali

•

Incentivare l’adozione di sistemi di tax control framework attraverso la riduzione delle
sanzioni amministrative e penali

•

Rafforzare la capitalizzazione delle imprese, essendo la sotto-capitalizzazione di molte di
esse uno dei principali fattori della loro vulnerabilità, facilitando gli aumenti di capitale,
incentivandoli e semplificandone l’iter e favorendo una strutturale riallocazione del
risparmio verso la c.d. “economia reale”.

Per quanto riguarda l’emersione dell’economia sommersa, il Comitato ritiene che la crisi in atto
presenti un’opportunità storica e assolutamente irrinunciabile per affrontare una distorsione
pesantissima e ingiusta che si protrae ormai da decenni. Le iniziative proposte sono legate a
meccanismi di Voluntary Disclosure per l’emersione del lavoro nero e dei redditi non dichiarati, a
fronte del pagamento di un’imposta e di vincoli all’impiego di una parte del capitale per un periodo
minimo di tempo (ad esempio attraverso social bonds). Il Comitato propone altresì iniziative per
accelerare significativamente il passaggio a pagamenti elettronici, incentivandone l’uso e in
parallelo scoraggiando l’uso del contante. Da ultimo il Comitato auspica che si possa promuovere
14

un’iniziativa presso le istituzioni europee competenti per mettere rapidamente fuori corso le
banconote di maggior taglio (500 e 200).
Per quanto riguarda la modernizzazione del tessuto economico e produttivo, il Comitato ha
sviluppato proposte in quattro ambiti:
•

Incentivare l’innovazione. In questa fase caratterizzata dall’adozione di interventi
straordinari, sarà fondamentale anche aumentare e accelerare l’innovazione tecnologica
delle imprese italiane, ripristinando ed estendendo le misure previste dal piano Industria
4.0, incentivando gli investimenti in sostenibilità e transizione energetica, e ampliando le
misure di sostengo alle start-up innovative.

•

Sviluppare le competenze per aumentare la produttività. Lo sviluppo delle imprese
italiane, e in particolare quelle di piccole dimensioni, è spesso frenato dalle carenze
manageriali, dalla scarsa consapevolezza dell’importanza della formazione di qualità, e
dalla mancanza di competenze adeguate alle necessità di oggi (ad esempio, digitali). Il
Comitato propone interventi per sostenere gli investimenti in formazione e incentivare la
riqualificazione della forza lavoro e dei disoccupati.

•

Rafforzare le PMI e le filiere. Le PMI – che come noto rappresentano una porzione
significativa del tessuto produttivo italiano – sono particolarmente vulnerabili di fronte alla
crisi in atto. Per rafforzarle, superando i limiti strutturali derivanti dalla loro dimensione e
rendendole più competitive sui mercati internazionali, il Comitato propone interventi per
favorire la ricapitalizzazione delle imprese di filiera, per rilanciare l’export, per incentivare
le aggregazioni e per favorire il reinsediamento sul territorio nazionale di attività ad alto
valore aggiunto in precedenza svolte all’estero (il c.d. reshoring).

•

Sostenere lo sviluppo di un’economia sostenibile. Il Comitato propone di completare
la riforma del Terzo Settore, in particolare per quanto riguarda la fiscalità delle imprese
sociali.

I. Intervenire urgentemente per sostenere la sopravvivenza e la ripartenza delle imprese
1. Occupazione e ripartenza delle imprese
i. Escludere il “contagio Covid-19” dalla responsabilità penale del datore di lavoro per le
imprese non sanitarie e neutralizzare fiscalmente, in modo temporaneo, il costo di interventi
organizzativi (ad es. turnazione, straordinari) conseguenti all’adozione dei protocolli di
sicurezza e al recupero della produzione perduta per il fermo, per non penalizzare la
competitività dell’impresa e i redditi dei lavoratori
ii. Utilizzare la fase attuale per un'attenta e profonda osservazione dello smart working e delle
dinamiche ad esso connesse per identificare elementi con cui migliorare la normativa
vigente (legge n. 81/2017), al fine di renderla perfettamente aderente al nuovo contesto che
si sta sviluppando, in cui da un lato c'è la necessità di un'adozione diffusa per questioni
anche di sicurezza e dall'altro l'obiettivo di dare a imprese e lavoratori un'opzione
migliorativa sia della produttività sia delle condizioni lavorative. Al fine di evitare utilizzi
impropri dello strumento già nell'immediato si raccomanda di definire e adottare un codice
etico per la PA e di promuoverlo nel mondo dell'impresa
iii. Consentire (in deroga temporanea a Decreto Dignità) il rinnovo dei contratti a tempo
determinato in scadenza almeno per tutto il 2020.
2. Liquidità di sopravvivenza alle imprese
i. Rinnovare, se necessario, le misure straordinarie per garantire liquidità alle imprese (ad es.
Fondo Centrale di Garanzia, SACE, etc.)
ii. Liquidare i crediti delle aziende verso la PA e valutare pagamenti anticipati per i lavori
pubblici, al fine di agevolare in particolare le PMI

15

iii. Rendere più agevole la compensazione orizzontale dei debiti con i crediti fiscali, nonché
prevedere la compensazione dei debiti con i crediti liquidi ed esigibili verso la PA, anche
tramite la costruzione di una piattaforma informatica. Differire il saldo imposte 2019 e il primo
acconto 2020
iv. Promuovere un codice di comportamento – volontario ma fortemente sponsorizzato a livello
governativo – per il pagamento rapido dei fornitori (ad es. a 30 giorni) al fine di riattivare la
circolazione dei flussi di liquidità soprattutto a favore delle imprese piccole e deboli
negozialmente. Se necessario, intervenire in sede legislativa
v. Estendere il decreto liquidità al factoring pro-soluto e al reverse factoring come garanzia
della filiera
vi. Modificare il decreto liquidità per permettere il sostegno finanziario anche alle imprese con
esposizioni UTP che presentano possibilità concrete di risanamento
vii. Monitorare i livelli di effettiva erogazione di liquidità alle PMI e, dove necessario,
semplificarne i processi di rilascio.
3. Riduzione impatto contenziosi post-crisi
i. Prevedere per legge la ripartizione del rischio tra locatore e conduttore nella forma di
presunzione o, in alternativa, l’incentivazione (tramite riduzione di IMU e TARI) della
rinegoziazione dei canoni commerciali e dei finanziamenti correlati (ad es. mutui ipotecari)
ii. Disincentivare, ove possibile, il ricorso alle procedure concorsuali (concordati preventivi e
fallimenti) per evitare il conseguente blocco ex lege del pagamento ai fornitori e la
conseguente sottrazione di liquidità e risorse al sistema. Nello specifico, evitare che il
debitore ricostituisca il valore dell’azienda solo a scapito dei creditori
iii. Sospendere per il 2020 i vincoli del d.lgs. 175/2016 (TU in materia di società a
partecipazione pubblica) al ripianamento delle perdite delle imprese pubbliche (e del
trasporto pubblico in particolare) ed evitare il ricorso al concordato preventivo e
all’amministrazione straordinaria (che impedirebbe il pagamento dei fornitori e rallenterebbe
l’esecuzione degli investimenti).
4. Rafforzamento capitalizzazione delle imprese
i. Creare incentivi per gli aumenti di capitale, rendendo l’ACE più attrattiva, introducendo una
Super-ACE per le imprese che investono in tecnologia green e semplificandone la
deliberazione
ii. Ridurre tempi e costi delle procedure di aumento di capitale per le società quotate
iii. Favorire una strutturale riallocazione del risparmio verso PMI/società non quotate, tramite,
per un periodo definito, nuove agevolazioni fiscali per le persone fisiche che sottoscrivono
OICR che investono prevalentemente in società non quotate e modifiche normative
necessarie ad ampliare la platea di potenziali sottoscrittori. Introdurre incentivi per
l’istituzione di fondi di turnaround che agevolino anche l’esecuzione di investimenti in
imprese UTP attraverso ogni strumento compatibile con la normativa europea qualora
l’intermediario finanziario (SGR) assuma il ruolo di sponsor del risanamento
iv. Incentivare strumenti di capitale (ad es. azioni di risparmio a termine con limite al rendimento
massimo o strumenti finanziari partecipativi di capitale) con la sottoscrizione dei quali il
capo-filiera possa patrimonializzare per alcuni anni fornitori e distributori e facilitarne
l’accesso a liquidità (tramite credito bancario, factoring, etc.) e a capitali esterni
v. Prevedere, in situazioni di emergenza e per imprese di dimensioni maggiori di 50M€,
interventi temporanei, selettivi e individuali/specifici di capitalizzazione da parte di soggetti
pubblici (ad es. CDP).
5. Incentivo all’adozione di sistemi di tax control framework anche attraverso l’estensione del
dialogo preventivo con l’amministrazione finanziaria. Introdurre la non applicabilità delle sanzioni
amministrative e penali per le società (italiane ed estere identificate in Italia) che (i) siano in
regime di cooperative compliance o (ii) implementino un modello di presidio del rischio fiscale

16

(Tax Control Framework) o (iii) segnalino e documentino adeguatamente operazioni
caratterizzate da un rischio di natura fiscale.

II. Ridurre significativamente l’economia sommersa per liberare risorse e garantire
concorrenza equa
6. Emersione lavoro nero. Favorire l’emersione attraverso opportunità di Voluntary Disclosure ai
fini della regolarizzazione, prevedendo un meccanismo di sanatoria e incentivazione riducendo
contribuzione cuneo fiscale, nonché sanzioni in caso di falsa dichiarazione o mancato
perfezionamento delle procedure di emersione.
7. Emersione e regolarizzazione contante derivante da redditi non dichiarati
i. Introdurre la Voluntary Disclosure sul contante e altri valori derivanti da redditi non dichiarati
(anche connessa all’emersione del lavoro nero) a fronte del pagamento di un’imposta
sostitutiva e dell’impiego per un periodo minimo di tempo (ad es. 5 anni) di una parte
significativa dell’importo in attività funzionali alla ripresa (ad es. investimento nel capitale
dell’impresa del soggetto che fa la Voluntary Disclosure, o investimento in social bond
nominativi o altri strumenti analoghi). Condizionare gli effetti premiali in ambito penale a
specifici requisiti di coerenza
ii. Promuovere un’iniziativa presso le istituzioni europee competenti per mettere rapidamente
fuori corso le banconote in Euro di maggior taglio (500 e 200).
8. Regolarizzazione e rientro dei capitali esteri. Favorire la regolarizzazione e il rientro di capitali
detenuti illegalmente all’estero, tramite estensione della Voluntary Disclosure del punto
precedente al rientro/regolarizzazione dei capitali all’estero (imposte e obbligo di reinvestimento
parziale).
9. Passaggio a pagamenti elettronici
i. Incentivare l’utilizzo dei pagamenti elettronici (PA, esercizi commerciali e soprattutto servizi
e prestazioni) tramite: deduzioni/detrazioni dall’IRPEF, lotterie instant win, credito d’imposta
per gli esercenti e accordi con il sistema bancario per riduzione delle commissioni
ii. Rendere effettive ed eventualmente inasprire le sanzioni per gli esercizi commerciali e
servizi privi di POS o con POS non funzionante
iii. Scoraggiare l’uso del contante per ammontari rilevanti attraverso la riduzione dei limiti ai
pagamenti in contanti nonché disincentivi al ritiro e all’utilizzo degli stessi (ad es. anticipo
fiscale a valere sui prelievi di contante).

III. Modernizzare il tessuto economico e produttivo del Paese, aumentandone il livello di
innovazione e la sostenibilità
Incentivare l’innovazione
10. Innovazione tecnologica e proprietà intellettuale. Incentivare l’innovazione tecnologica delle
imprese con il ripristino e il potenziamento delle misure di super-ammortamento e iperammortamento previste da Industria 4.0 prevedendo una durata pluriennale degli incentivi (5
anni). Inoltre, aumentare i limiti per gli investimenti previsti per i crediti R&D, ampliare il regime
del patent box a ulteriori beni immateriali e incrementare il beneficio previsto (anche ai fini di
incentivare il re-shoring ad alto valore aggiunto).
11. Innovazione energetica e sostenibilità. Incentivare gli investimenti nella transizione
energetica/sostenibilità delle filiere italiane e finanziare gli investimenti in innovazione per lo
sviluppo di tecnologie a bassa emissione, per ottemperare alle nuove direttive Europee (Green

17

Deal). [Per questa iniziativa si rimanda all’area di lavoro “Infrastrutture e Ambiente” dove il tema
della transizione energetica viene trattato in modo più organico].
12. Sostegno a Start-up innovative. Rafforzare le misure di sostegno alle start-up e PMI
innovative con incremento delle agevolazioni fiscali per l’investimento da parte di individui,
società e fondi specialistici (detassazione proventi e aumento dell’ammontare di detrazione e
deduzione) e con l’aumento di massimali previsti per gli investimenti annui.
Sviluppare le competenze per aumentare la produttività
13. Competenze gestionali e assunzioni specialistiche. Incentivare reskilling manageriale per
stimolare l’adozione delle competenze necessarie ad adattare i sistemi produttivi alle nuove
esigenze post-Covid, attraverso defiscalizzazioni temporanee per la partecipazione a
formazione gestionale e per l’assunzione di competenze esterne (inclusi neolaureati) nelle PMI.
14. Riqualificazione disoccupati/CIG. Incentivare la riqualificazione della forza lavoro e dei
disoccupati finanziata attraverso fondi specializzati (ad es. “fondo nuove competenze”)
prevedendo:
i. Incentivi alle imprese (ad es. defiscalizzazione di spese di formazione, riduzione del cuneo
fiscale)
ii. Incentivi ai lavoratori (ad es. abolizione divieto di cumulo additivo tra retribuzione e
trattamento di cassa integrazione, co-finanziamento acquisto di PC, condizionalità dei
sussidi)
iii. Utilizzo di programmi formativi di qualità (permettendo in via emergenziale il ricorso a
partnership pubblico-privato ove necessario)
iv. Sistema di valutazione della qualità dei programmi di formazione (ad es. esiti della
formazione su benessere, occupazione e reddito dei lavoratori coinvolti).
15. Piattaforme formative pubblico-private per filiere produttive. Promuovere lo sviluppo di
progetti di qualificazione professionale “di filiera” pubblico-privato, basati su alleanze tra agenzie
formative, istituti tecnici, università ed imprese, consentendo agli enti formativi la possibilità di
accedere a strumenti negoziali nazionali (ad es. mutuando l’esperienza degli strumenti negoziali
pubblici per R&S, come i contratti di sviluppo/accordi di innovazione, da traslare in campo
formativo).
Rafforzare le PMI e le filiere
16. Reti, Filiere e Aggregazioni
i. Potenziare e agevolare l’utilizzo di strumenti collaborativi e aggregativi (ad es. Reti
d’impresa, Associazioni Temporanee d’Impresa, etc.)
ii. Incentivare le aggregazioni (ad es. defiscalizzazione della quota di maggior reddito
derivante dall’aggregazione, ammortamento del goodwill riveniente dalla fusione), con
ulteriori agevolazione per le aggregazioni di imprese in crisi (riduzione cuneo fiscale).
17. Sostegno Export. Sostenere il rilancio dell’export italiano con un piano volto a minimizzare gli
impatti dell’emergenza Covid-19 sul sistema di credito (ad es. estendendo e rafforzando le
azioni di SACE a supporto dei crediti per export) e sul sistema fieristico, a comunicare
l’eccellenza settoriale e valutare incentivi all’export di carattere più generale.
18. Reshoring. Incentivare il re-insediamento in Italia di attività ad alto valore aggiunto (ad es. R&D
strategico, produzione in settori ad alta componente tecnologica) e/o produttive rafforzando in
tal modo il sistema Paese e la sua competitività (ad es. tramite decontribuzione dei relativi
lavoratori, incentivi agli investimenti produttivi, maggiorazione ai fini fiscali del valore
ammortizzabile delle attività rimpatriate). Valutare l’estensione del regime a tutti i nuovi
insediamenti produttivi in Italia.

18

Sostenere lo sviluppo di una economia sostenibile
19. Terzo Settore. Sostenere le imprese sociali (comprese le cooperative sociali) attraverso:
i. La piena attuazione della Riforma del Terzo Settore, in particolare per la parte relativa alle
agevolazioni fiscali
ii. Il sostegno all’accesso e alla diffusione di strumenti di finanza sociale italiani e europei
iii. La facilitazione di processi aggregazione per tutti gli enti non profit.

19

4.2 Infrastrutture e Ambiente, volano del rilancio
Il rilancio del nostro Paese non può prescindere dallo stimolo agli investimenti in infrastrutture,
materiali e immateriali, e in tutela del capitale naturale, di cui l’Italia è ricchissima e che costituisce
un asset indispensabile anche per la strategia nazionale per “Turismo, Arte e Cultura”.
L’arretratezza di cui l’Italia oggi soffre rispetto agli altri paesi OCSE è una zavorra pesante sulla
strada del rilancio. Per ridurre il forte svantaggio infrastrutturale del Paese, si stima che il
fabbisogno di investimenti in infrastrutture sia di oltre € 300 Mld nel prossimo quinquennio e che,
attraverso opportuni interventi, si possa procedere ad un’accelerazione straordinaria del valore di
€ 50-100 Mld nei prossimi 18 mesi. Gli sviluppi infrastrutturali devono privilegiare senza
compromessi la sostenibilità ambientale, favorendo la transizione energetica e il “saldo zero” in
termini di consumo del suolo, in linea con gli obiettivi del Green Deal europeo.
Con queste premesse, gli obiettivi chiave delle iniziative sviluppate dal Comitato riguardano
cinque macro-aree:
•

Piano straordinario di rilancio delle infrastrutture. Gli investimenti infrastrutturali
soffrono di lentezze e resistenze burocratiche che non permettono la tempestiva
realizzazione delle opere, frenando la crescita del Paese. Come modello virtuoso di
quanto si dovrebbe fare sempre, e non solo eccezionalmente, viene citata spesso la
ricostruzione del “Ponte di Genova”, il cui iter autorizzativo e realizzativo è avanzato
speditamente. Al di là del caso particolare, è urgente rimuovere gli ostacoli esistenti
all’effettiva e rapida realizzazione delle opere, soprattutto quelle di carattere strategico.

•

Infrastrutture per le telecomunicazioni. La connettività a banda ultra-larga in Italia è
assai più limitata che in altri paesi, con grandi differenze tra le diverse aree geografiche
in termini di penetrazione e qualità. È necessario un intervento sistematico per ridurre il
divario digitale e rendere il Paese totalmente e universalmente connesso, permettendo
così l’ampia diffusione tra aziende e privati delle tecnologie innovative (ad es. sanità
digitale e telemedicina, istruzione in e-learning, acquisti e-commerce, pagamenti
contactless, etc.). Lo sviluppo ubiquo della rete in fibra ottica è la priorità assoluta, dal
momento che genera attività economica nell’immediato e stimola la crescita futura. È
fondamentale completare su tutto il territorio nazionale la posa di tale rete,
complementare al pieno sviluppo della rete 5G che deve a sua volta essere realizzata
rapidamente, in linea con i paesi più avanzati.

•

Infrastrutture energetiche e idriche e salvaguardia del patrimonio ambientale. Le
infrastrutture tradizionali legate alla produzione e alla gestione di energia elettrica, gas e
acqua sono la spina dorsale per lo sviluppo del Paese ed è dunque prioritario intervenire
per difenderne efficienza ed efficacia. Inoltre, è urgente accompagnare il Paese nella
transizione energetica da fonti fossili a fonti rinnovabili, così da raggiungere gli ambiziosi
target fissati a livello nazionale e internazionale. Energia e sostenibilità ambientale sono
particolarmente rilevanti dal punto di vista economico, dal momento che presentano
l’opportunità più grande in termini di valore di investimenti sbloccabili nel breve termine,
hanno un impatto significativo sul Pil grazie all’effetto moltiplicatore e richiedono un
impiego limitato di fondi dal bilancio statale grazie alla presenza di investitori privati pronti
a impiegare risorse.
Le infrastrutture energetiche sono anche un’importante opportunità per il Sud, dove si
convoglieranno una parte rilevante degli investimenti. Da un lato, infatti, il Sud presenta
generalmente un gap infrastrutturale più marcato rispetto al Nord; dall’altro, è
geograficamente un punto di connessione potenzialmente importante per alcune forniture
strategiche del Paese.
Per migliorare la sostenibilità del Paese è altresì necessario accelerare le iniziative per il
passaggio all’economia circolare, la gestione virtuosa dei rifiuti e il riutilizzo delle acque
reflue, sia da un punto di vista infrastrutturale sia di incentivi per le singole aziende.
20

Infine, è fondamentale coniugare le iniziative a supporto della sostenibilità ambientale
con una più ampia tutela del territorio, preservando aree verdi ed ecosistemi e
contrastando il consumo del suolo, l’abusivismo edilizio e l’inquinamento.
•

Infrastrutture per i trasporti e la logistica. La rete infrastrutturale dei trasporti accorcia
le distanze per lo spostamento delle persone e delle merci, rendendo le aziende italiane
più competitive. Ciò è particolarmente vero per le imprese del Mezzogiorno (più lontane
dagli sbocchi di mercato del centro e nord Europa). Molte infrastrutture sono
relativamente prossime alla fine del ciclo vitale ed è quindi necessario un importante
intervento per garantire l’efficienza del sistema dei trasporti, accelerando la transizione
verso una logistica a basso impatto ambientale, come quella ad alta velocità su ferro delle
merci. Inoltre, il trasporto pubblico locale, oggi estremamente eterogeneo e spesso legato
a veicoli e sistemi di gestione datati, richiede incentivi e investimenti nell’ottica della
riduzione dell’inquinamento e del passaggio alla mobilità elettrica.

•

Infrastrutture sociali. La crisi in atto ha messo in ulteriore evidenza l’inadeguatezza
delle infrastrutture sociali, sia abitative che relative ai servizi socio-sanitari, oggi spesso
qualitativamente carenti. È dunque necessario che le infrastrutture sociali rientrino nel
più ampio piano di rilancio infrastrutturale, anche attraverso modalità di investimento
pubblico-privato.

IV. Identificare chiaramente le infrastrutture “di interesse strategico” e creare un presidio di
esecuzione che garantisca la rimozione di ostacoli alla loro realizzazione
20. Realizzazione infrastrutture strategiche. Regolare con un regime ad hoc l’implementazione
delle infrastrutture “di interesse strategico”, identificate come le reti di telecomunicazioni, le
infrastrutture energetiche e per la salvaguardia dell’ambiente e per la messa in sicurezza del
territorio, e le infrastrutture di trasporto/logistica, attraverso leggi/protocolli nazionali di
realizzazione non opponibili da enti locali.
21. Unità di presidio infrastrutture strategiche. Pianificare una rapida esecuzione di tali
infrastrutture “di interesse strategico”, attraverso una unità di presidio ministeriale responsabile
della rapida esecuzione degli investimenti previsti. Dotare tale presidio dei poteri necessari per
monitorare lo stato di avanzamento dei procedimenti e delle opere, sbloccare i lavori laddove
necessario, e sostenere e massimizzare l’accesso e l’effettivo utilizzo dei fondi europei.
22. Codice degli Appalti. Semplificare l’applicazione del codice degli appalti ai progetti di natura
infrastrutturale
i. Applicare tel quel alle infrastrutture “di interesse strategico” le Direttive europee
ii. Integrare le Direttive europee per le sole porzioni in cui esse non sono auto-applicative
iii. Rivedere parallelamente la normativa in un nuovo codice, basato sui principi delle Direttive
europee.
23. Semplificazione PA. Sburocratizzare i processi con la PA, formalizzando tramite ricevuta
telematica la formazione del silenzio-assenso e vietando la richiesta di documenti specifici (da
parte della PA) laddove l’autocertificazione è accettabile.
24. Investimenti concessioni. Negoziare un’estensione delle concessioni equilibrata e
condizionata ad un piano di investimenti espliciti e vincolanti (ad es. nei settori autostrade, gas,
geotermico e idroelettrico), coerenti con le macro-direttive del Green Deal europeo.

21

V. Accelerare la realizzazione delle infrastrutture di telecomunicazioni
25. Piano Fibra Nazionale
i. Sviluppare un piano per il completamento della copertura nazionale della rete in fibra
ii. Estendere la logica di gara per lo sviluppo di un’unica rete in fibra ottica a tutte le aree oggi
senza impegni cogenti di copertura (c.d. B grigie, C/D senza impegni cogenti, etc.),
sostenendone parzialmente i costi con finanziamenti governativi e imponendo al fornitore
vincente condizioni cogenti di realizzazione nonché garanzia di accesso competitivo a pari
condizioni tecnico/operative a tutti gli operatori. Sanzionare la mancata realizzazione delle
aree di impegno.
26. Cablaggio PA. Pianificare l‘installazione di accessi in fibra in tutti gli edifici della PA, con
particolare attenzione a scuole e strutture socio-sanitarie e amministrazioni locali per rendere
possibile il passaggio a servizi digitali al cittadini, smart working degli impiegati e accesso
universale a Dati della PA.
27. Sviluppo Reti 5G. Adeguare i livelli di emissione elettromagnetica in Italia ai valori europei, oggi
circa 3 volte più alti e radicalmente inferiori ai livelli di soglia di rischio, per accelerare lo sviluppo
delle reti 5G. Escludere opponibilità locale se protocolli nazionali sono rispettati.
28. Sussidio Digital Divide. Concedere voucher per sostenere l’accesso alla banda larga delle
fasce meno abbienti della popolazione, focalizzato sulla migliore tecnologia disponibile
localmente e differenziato tra fibra e altre tecnologie.

VI. Accelerare la realizzazione di infrastrutture energetiche e idriche, e predisporre un piano di
salvaguardia del patrimonio ambientale
29. Sblocco e accelerazione investimenti operatori del settore energetico. Sbloccare le
autorizzazioni per i significativi investimenti privati già approvati (finanziati e a budget) dagli
operatori dei settori energetico e idrico
i. Individuare i progetti chiave che necessitano di un'accelerazione degli investimenti (vedi
iniziativa 21) e ridurre i relativi tempi autorizzativi attraverso interventi normativi e legislativi
(ad es. permettere l'utilizzo del rito accelerato per l'Autorizzazione Unica nelle opere
infrastrutturali energetiche, includendo anche opere, impianti e servizi accessori)
ii. Effettuare interventi specifici di tipo normativo/regolatorio per determinati sotto-settori (ad
es. nel campo della distribuzione del gas e del repowering degli impianti di produzione di
energia rinnovabile).
30. Efficienza e transizione energetica e tecnologie energetiche innovative
i. Definire un piano a lungo termine di decarbonizzazione ed esplicito obiettivo di carbon
neutrality, come da linee guida europee e sul modello di altri Paesi
ii. Istituire un percorso privilegiato per gli interventi di transizione energetica, per accelerare
l'implementazione delle iniziative legate agli obiettivi PNIEC, in linea con iniziative 20-21
iii. Incentivare l'efficienza energetica e la transizione energetica (ad es. produzione/autoproduzione di energia rinnovabile) di imprese, PA locale e centrale e privati attraverso
interventi autorizzativi, regolatori e fiscali
iv. Incentivare nuove tecnologie emergenti a supporto della transizione energetica attraverso
un piano nazionale, affinché supportino la transizione/conversione energetica e sviluppino
una filiera nazionale; ad es. nuove rinnovabili, idrogeno, biocombustibili, conversione della
filiera del petrolio, carbon capture e stoccaggio CO2.

22

31. Economia circolare d’impresa. Adeguare norme, incentivi e fondi relativi al trattamento di rifiuti
e scarti per favorire l’attivazione di progetti di economia circolare a livello aziendale, anche su
piccola scala, attraverso un piano strategico specifico sul modello della transizione energetica
(che includa anche finanziamenti a centri di ricerca dedicati e incentivi a fondi di Venture Capital
che agevolino technology transfer tra aziende); ad es.:
i. Incentivare adeguatamente la gestione e conversione dei rifiuti sotto tutte le forme "wasteto" (-material, -energy, -fuel, -hydrogen, -chemical)
ii. Semplificare e revisionare le normative esistenti al fine di rendere efficace la gestione
dell'End of Waste
iii. Favorire il recupero e riutilizzo delle plastiche, non solo imballaggi.
32. Gestione rifiuti e acque reflue. Definire e finanziare investimenti infrastrutturali nel ciclo dei
rifiuti urbani e industriali e nella depurazione e riutilizzo delle acque reflue, con particolare
attenzione a quei comuni che rientrano in procedura di infrazione UE.
33. Infrastrutture idriche. Incentivare interventi di manutenzione ordinaria e straordinaria delle
infrastrutture idriche (adduzione e trasporto), anche attraverso la rivisitazione del sistema
normativo e tariffario e la revisione del meccanismo di governance del settore:
i. Definire modalità decisionali cogenti fra Ministeri e Regioni competenti per individuare il
deperimento di investimenti e incentivando lo sblocco di investimenti già individuati, già
finanziati ma non ancora attuati/ avviati (in particolare nel Sud Italia)
ii. Ripensare il metodo tariffario per incrementare da un lato l'attrattività per gli operatori del
comparto, mantenendo dall'altro l'accessibilità, anche economica, al bene pubblico
iii. Rafforzare i meccanismi di riscossione dei crediti di tutta la filiera idrica.
34. Bacini idrici. Finanziare interventi di manutenzione ordinaria e straordinaria per lo sfruttamento
dei bacini idrici, per valorizzarne l’utilizzo in agricoltura e per la transizione energetica.
35. Verde e dissesto idrogeologico
i. Definire un piano di investimento finalizzato ad aumentare e preservare le aree verdi, il
territorio e gli ecosistemi nazionali – ad es. finanziando la bonifica dei siti inquinati, e
incoraggiando le imprese a quantificare nei loro bilanci e reporting non-finanziario il capitale
naturale che gestiscono e i servizi ecosistemici di cui beneficiano
ii. Contrastare il consumo di suolo e il conseguente dissesto idrogeologico – ad es. inserendo
obiettivi di conservazione e ripristino del capitale naturale in tutte le strategie e politiche che
comportano un maggior consumo del suolo.

VII. Finanziare la riconversione sostenibile delle infrastrutture di trasporti e logistica
36. Trasporto pubblico locale. Incentivare il rinnovo del parco mezzi del Trasporto Pubblico Locale
(TPL) verso mezzi a basso impatto, primariamente elettrico, ibrido biocombustibili)
i. Aumentare le risorse previste nel Piano Nazionale Mobilità Sostenibile, valutando anche
l'estensione dei fondi a strumenti PPP
ii. Definire obiettivi di rinnovo a livello nazionale, con impatto a livello territoriale in carico a
cabine di consultazione (ad es. gestite dai prefetti).
37. Trasposto privato. Incentivare il rinnovo dei mezzi pesanti privati con soluzioni meno inquinanti
i. Incentivare lo sviluppo capillare di infrastruttura per mobilità sostenibile (ad es. postazioni
pubbliche e private di ricarica elettrica)

23

ii. Incentivare il rinnovo dei mezzi pesanti privati (ad es. navi, camion) con tecnologie
alternative meno inquinanti (ad es. GNL)
iii. Promuovere la conversione verso i carburanti di nuova generazione meno inquinanti (ad
es. biocarburanti, carburanti da rifiuto), in linea con iniziativa 31.
38. Ciclabilità. Pianificare investimenti e finanziamenti a favore della Ciclabilità, incentivando la
creazione dell'infrastruttura ciclistica e incoraggiandone l'utilizzo (ad es. attraverso la
costruzione di piste ciclabili, stazioni di ricarica e-bike, sistemi di sicurezza e ciclo-parcheggi).
39. Porti e ferrovie. Predisporre un piano “intermodale” su scala nazionale per la logistica merci,
con focus sull’ammodernamento dei porti e sull’espansione della rete ferroviaria per il trasporto
merci. Rivalutare il posizionamento strategico dell’Italia (con particolare attenzione al Sud) nei
flussi merci europei/del Mediterraneo.

VIII. Coinvolgere investimenti privati per finanziare infrastrutture sociali
40. Edilizia abitativa. Sostenere un piano di investimenti finalizzato a potenziare un’offerta abitativa
economicamente accessibile, socialmente funzionale ed ecosostenibile, attraverso la messa a
disposizione di immobili e spazi pubblici inutilizzati da sviluppare con fondi pubblico-privati da
offrire sul mercato a prezzi calmierati (ad es. Modello del Comune di Milano).
41. Edilizia sociale. Investire nell’ammodernamento dell’edilizia sociale, con particolare attenzione
alle infrastrutture scolastiche e socio-sanitarie, anche ricorrendo all’emissione di social impact
bond come forma di finanziamento misto pubblico-privato (ad es. fondi ex Voluntary Disclosure).

24

4.3 Turismo, Arte e Cultura, brand del Paese
Il macro-settore “Turismo, Arte e Cultura” contribuisce in maniera estremamente significativa
all’economia del nostro Paese, generando (indotto incluso) circa il 13% del Pil e occupando oltre
4 milioni di addetti. L’Italia può contare su un patrimonio unico e distintivo a livello mondiale, tanto
per qualità quanto per ampiezza e varietà. Pur essendo un settore in crescita, il nostro Paese non
sfrutta appieno le proprie potenzialità (ad esempio, la Sicilia, a fronte di un’estensione costiera e
di condizioni climatiche comparabili alle Baleari ha un numero di pernottamenti dieci volte
inferiore). Questa condizione ha comportato un’erosione significativa della quota di mercato: in
Italia tra il 2010 e il 2019, il settore è cresciuto mediamente del 4,5% annuo a fronte del 6% dei
principali concorrenti del Mediterraneo.
La pandemia Covid-19 e le relative contromisure prese in tutto il mondo hanno causato una
riduzione drammatica del giro d’affari complessivo. L’Italia, oltre ad essere significativamente
esposta in senso assoluto a queste dinamiche – per il grande peso che il turismo riveste nella sua
economia – corre il rischio che la perdita di competitività degli ultimi anni si aggravi ulteriormente.
In assenza di azioni tempestive ed efficaci – qui più che in altri comparti dell’economia – è
probabile non solo che molte aziende debbano rapidamente chiudere, ma anche che la capacità
economica del settore venga compromessa per anni. Per contro, in questo momento storico,
grazie alle risorse europee, è possibile realizzare un volume di investimenti molto significativo.
Con queste premesse, le iniziative proposte dal Comitato riguardano quattro obiettivi:
•

La difesa della stagione turistica 2020 e della percezione internazionale dell’Italia per
il rilancio del 2021.

•

Una nuova governance e strategia per il turismo, per garantire la valorizzazione e la
gestione ottimale di un settore che presenta complessità – principalmente legate
all’estrema frammentazione territoriale e varietà di attività comprese – decisamente
uniche. Gli interventi in tal senso potrebbero comprendere: la creazione di un presidio
governativo speciale, che abbia in carico il coordinamento del rilancio del settore nel
prossimo triennio (e la definizione di interventi prioritari da finanziare con i fondi europei),
l’articolazione di un piano strategico di medio-lungo termine che punti a un approccio più
orientato “al valore/alla qualità” e a un innalzamento degli standard di sicurezza e il lancio
di un piano di comunicazione da attuarsi attraverso le strutture periferiche coinvolte nel
settore (a partire dalle sedi diplomatiche).

•

La valorizzazione e lo sviluppo dell’offerta del Paese, che affronti anche il
rafforzamento dell’imprenditoria turistica (incentivando il consolidamento del settore
ricettivo), il miglioramento dei collegamenti infrastrutturali chiave relativi alle aree/poli
turistici ad alto potenziale e ad oggi mancanti e il finanziamento della formazione turistica
per garantire efficacia e capacità di rinnovamento a lungo termine del settore e dei suoi
addetti.

•

Una forte valorizzazione del patrimonio artistico e culturale (vero DNA del Paese e
fonte primaria di attrattività turistica dell’Italia), agendo sul fronte sia delle risorse tramite
la creazione di un piano integrato di attrazione dei capitali privati per rafforzare la
dotazione dedicata ad Arte e Cultura (ad es. impact investment), sia della governance di
gestione degli enti artistici e culturali, sia, infine, sul fronte delle competenze (integrando
l'offerta artistica e culturale esistente – ad es. musei – con percorsi formativi universitari
o di formazione specialistica).

25

IX. Sostenere la stagione turistica 2020, compatibilmente con quanto permesso dalla tutela
della situazione sanitaria
42. Piano di difesa stagione 2020. Definire e comunicare rapidamente un quadro normativo per
la stagione estiva, in linea con i paesi europei, per consentire agli operatori del settore di
predisporre e promuovere la propria offerta e di adeguare per tempo le strutture alle misure di
sicurezza necessarie
i. Consentire diversi livelli di apertura delle attività e diverse tempistiche di riapertura a
seconda del grado di prevalenza di rischio (a livello locale/granulare), e sbloccare
coerentemente la mobilità interregionale (dove possibile) per permettere il turismo nazionale
ii. Definire i livelli di rischio sanitario locale in modo conforme alle linee guida europee
iii. Comunicare in modo tempestivo i dati epidemiologici su base granulare, non solo agli enti
nazionali ed europei preposti nonché al pubblico
iv. Allineare la definizione dei protocolli e del “load factor” dei trasporti (in particolare per quello
aereo) ai livelli europei.
43. Protezione del settore e dell’occupazione. Sviluppare piano di difesa dei livelli occupazionali
e della sostenibilità economica degli operatori del settore
i. Dare agevolazioni e defiscalizzazioni per le attività del 2020-2021, incentivando gli operatori
ad aprire in modo da preservare sia l’avviamento sia l’occupazione, in particolare stagionale
(ad es. defiscalizzazione contributiva in caso di assunzione, aumento delle agevolazioni
rispetto agli extra costi dovuti alla sanificazione, contributi finalizzati all’incentivo alla
riapertura)
ii. Prevedere per legge una ripartizione del rischio tra locatore e conduttore nella forma di
presunzione, o in alternativa incentivazione (tramite riduzione di IMU e TARI) della
rinegoziazione dei canoni commerciali
iii. Estendere alcune tipologie di concessioni in scadenza (ad es. spiagge), per evitare che un
orizzonte temporale dell’attività economica troppo ristretto disincentivi gli investimenti (ad
es. in protocolli sicurezza) e si traduca in mancate riaperture
iv. Istituire un “fondo Covid” per sostenere economicamente musei, attività culturali e dello
spettacolo, parchi e aree protette che hanno perso ricavi
v. Coordinare appena possibile una campagna di comunicazione e promozione che posizioni
l’Italia allo stesso piano di attrattività delle destinazioni comparabili, con particolare focus
sulle misure per la sicurezza del turista
vi. In caso di mancata apertura nell’immediato, incentivare gli operatori ad intraprendere attività
di riqualificazione e ristrutturazione nel periodo di chiusura.

X. Definire una strategia di medio-lungo termine per il turismo e aumentare l’efficacia della
governance del settore
44. Presidio Turismo Italia. Creare un presidio governativo speciale focalizzato sul recupero e
rilancio del settore nel prossimo triennio con l’obiettivo di assicurare coordinamento governativo
orizzontale e territoriale verticale nel periodo di rilancio
i. Focalizzare l’unità/presidio governativo sul turismo come settore economico per tutta la
ripresa, con condivisi obiettivi per area e territorio
ii. Creare un coordinamento permanente con tutti gli attori coinvolti (Ministeri, strutture
diplomatiche, Regioni, ENIT, associazioni di categoria, operatori dei diversi comparti) con
meccanismi di regolare condivisione delle informazioni e delle linee guida
iii. Aumentare la capacità di spesa e assegnare obiettivi espliciti di crescita settoriale e di
immagine nel medio termine.

26

iv. Lanciare e coordinare un’unità di data/analytics sul Turismo, a beneficio sia del presidio sia
degli attori del comparto, per sostenere con rapidità e accuratezza le azioni di rilancio.
45. Piano Turismo Italia. Pianificare un miglioramento strutturale di qualità, sicurezza e
competitività del Turismo in Italia, sviluppando al più presto un piano strategico di lungo periodo,
articolato sulle leve di intervento prioritarie (portafoglio prodotti, trasporti, sistema ricettivo, canali
di vendita/distribuzione, formazione, branding e strategia di comunicazione e promozione,
assetto normativo).
46. Piano comunicazione Turismo Italia. Rafforzare il ruolo delle strutture periferiche coinvolte
nel settore (ad es. diplomatiche) al fine di avviare un’attività di Public Relations & Reputation
strutturata in coordinamento con Ministero degli Esteri (comparabile a quella offerta dai nostri
principali concorrenti, come ad esempio la Spagna), che sia in grado di monitorare l’immagine
dell’Italia sui media nazionali ed internazionali e sviluppare un piano di comunicazione efficace
e coerente.

XI. Valorizzare e sviluppare l’offerta turistica del Paese
47. Incentivi a miglioramenti strutturali. Incentivare tramite finanziamenti a tasso ridotto e crediti
fiscali la riqualificazione delle strutture ricettive, sia nelle sue componenti di base (ad es.
immobiliare, cablaggio fibra ottica, impianti di aria condizionata, strutture per persone con
disabilità oltre al livello di pura compliance normativa), sia nelle componenti premium in grado
di attrarre domanda ad alto valore aggiunto, in coerenza con il piano strategico definito.
48. Incentivo al consolidamento del settore turistico. Sostenere la creazione di reti di impresa
e aggregazioni (ad es. prevedendo un contributo a fondo perduto dell’investimento necessario
per la creazione e l’avviamento delle reti tra imprese del settore; credito d’imposta
sull’investimento previsto dal programma di rete; misure ad hoc che favoriscano distacco e
codatorialità nell’ambito di contratti di rete rispetto alle nuove assunzioni e al personale già in
organico).
49. Miglioramento qualità del sistema ricettivo. Avviare iniziative che aumentino l’uniformità e
innalzino la qualità e dell’offerta
i. Pianificare e lanciare una revisione degli standard di qualità delle strutture ricettive,
approfittando dell’attuale emergenza sanitaria e per ottenere uniformità a livello nazionale
(Censimento complessivo iniziale, definizione standard qualità stringenti e tempi di
miglioramento richiesti, introduzione di sistema nazionale di ispezione e validazione
regolare e frequente)
ii. Valorizzare e utilizzare per uso turistico beni immobiliari di valore storico e artistico,
indicendo bandi di gara per la concessione di tali immobili ad uso alberghiero ad operatori
del settore ed eventualmente valutando la creazione di una catena iconica italiana.
50. Promozione e commercializzazione prodotti turistici. Migliorare la promozione e favorire la
commercializzazione dei prodotti turistici esistenti
i. Rafforzare un piano di promozione mirato e coordinarlo per il sistema Paese (ad es.
campagne di marketing per i segmenti ad alto potenziale, nautica, etc) e favorire la
commercializzazione dei prodotti offerti dal settore anche sostenendo l'aggregazione di
operatori italiani
ii. Sviluppare, in coordinamento con l'unità di data/analytics del presidio, un'infrastruttura
digitale per la promozione e commercializzazione dell'offerta.
51. Sviluppo nuovi prodotti turistici. Ampliare i prodotti turistici ad alta domanda potenziale
(specie se premium ed internazionale) in cui l’Italia possa esprimere elementi distintivi

27

i.

Valorizzare il potenziale inespresso dell’offerta del Paese, incentivando la bassa stagione,
definendo con anticipo i calendari scolastici, incentivando poli turistici in aree ad alto
potenziale naturalistico, paesaggistico o culturale, rafforzando la rete e le attività delle “Città
Creative” italiane

ii.

Sviluppare nuovi prodotti turistici focalizzati su “verticali” specifici che, pur essendo di
grande potenzialità per il Paese, risultano al momento non adeguatamente sviluppati (ad
es. la nautica, l'enogastronomia, gli itinerari dello shopping di alto livello, lo sci etc).

52. Trasporti turistici. Migliorare l’accessibilità del turismo italiano, investendo nei collegamenti
infrastrutturali chiave relative alle aree/poli turistici ad alto potenziale e ad oggi mancanti,
potenziando le dorsali dell’Alta Velocità, alcuni aeroporti turistici minori e la logistica intermodale
per le città d’arte.
53. Formazione turistica. Migliorare l'offerta formativa del turismo e potenziarla finanziariamente,
per garantire risorse preparate di qualità attraverso un sistema premiante collegato allo standard
qualitativo
i. Rafforzare l’offerta formativa degli ITS del Turismo, tramite l’aumento del peso degli stage
lavorativi e la revisione dei programmi in modo da poter rispondere all’evoluzione del
mercato
ii. Sviluppare programmi di formazione permanente per insegnanti e operatori del settore
gestiti e condotti da grandi catene internazionali
iii. Rafforzare il metodo di valutazione dell’operato degli enti formativi, affinché sia possibile
stimare l’effetto causale della formazione sull’apprendimento e gli sbocchi lavorativi degli
studenti.

XII. Valorizzare il patrimonio artistico e culturale, attraendo capitali privati e competenze per
migliorarne accessibilità e fruibilità
54. Attrazione capitali privati. Sviluppare un piano integrato di attrazione dei captali per rafforzare
la dotazione dedicata ad Arte e Cultura
i. Potenziare incentivi fiscali e strumenti di promozione internazionale per sollecitare donazioni
e sponsorizzazioni (eliminando o innalzando, ove possibile, i limiti attualmente previsti dalla
legge)
ii. Lanciare fondi di impact-investing dedicati ad Arte e Cultura italiana, definendone privilegi
per i sottoscrittori e tutele per gli enti beneficiari e favorendone la allocazione a capitoli
specifici e geografici per garantire la massima mobilitazione di capitali filantropici e impact
locali.
55. Riforma modelli di gestione enti artistici e culturali. Migliorare i modelli di gestione del
patrimonio artistico e culturale per permettere un pieno sfruttamento del potenziale del paese e
maggior libertà e creatività specifica nelle forme di fruizione
i. Affrancare le strutture dai vincoli gestionali attuali (ad es. codice appalti, scadenze
concessioni) e favorire iniziative di sviluppo pubblico-privato
ii. Sviluppare nuovi sistemi di incentivi per le aziende titolari di concessioni al fine di premiare
le gestioni virtuose.
56. Potenziamento competenze museali. Potenziare le competenze specifiche nel settore,
integrando l'offerta artistica e culturale esistente (ad es. musei) con percorsi formativi universitari
o di formazione specialistica
i. Creare una rete selezionata di grandi musei pubblici e privati, siti archeologici e luoghi della
cultura riconosciuti come “enti di ricerca” aventi accesso a finanziamenti del Ministero
dell’Università e autonomia gestionale

28

ii. Permettere agli enti coinvolti la possibilità di assumere responsabilità di “capofiliera”
dell’arte, coinvolgendo nelle loro attività formative collezioni italiane minori
iii. Strutturare un processo di valutazione regolare degli enti, in modo tale da misurarne non
solo la quantità di visitatori, ma anche la qualità dei servizi erogati (al pubblico e agli
studenti).
57. Potenziamento competenze di artigianato specialistico. Accrescere le professionalità
specialistiche del settore con percorsi di formazione universitaria, creando un archivio digitale
delle competenze specifiche e incentivando lo sviluppo di progetti imprenditoriali.

29

4.4 Pubblica Amministrazione, alleata di cittadini e imprese
La Pubblica Amministrazione (PA) soffre da tempo di una situazione di inefficienza, soprattutto al
confronto con gli altri paesi europei. Ciò, in primo luogo, a causa di una cultura che privilegia le
procedure rispetto ai risultati e contribuisce ad un rallentamento dell’azione amministrativa e a
una qualità dei servizi al di sotto dei migliori standard internazionali. Inoltre, la PA fa un uso ancora
limitato di strumenti digitali e si ritrova con una forza lavoro più anziana (l’età media dei dipendenti
è la più alta dei paesi OCSE), meno istruita rispetto alla media europea e sbilanciata verso le
competenze giuridiche. Infine, le strutture soffrono di una limitata capacità di rinnovamento di
competenze anche a causa di una spesa in formazione estremamente ridotta e di una scarsa
valorizzazione di merito e competenze.
Tutto ciò influenza negativamente il rapporto di fiducia con i cittadini e con le imprese5, che
percepiscono la PA come scarsamente efficace ed efficiente. Per questo la PA ha l’imperativo di
trasformarsi per essere finalmente vista come un vero alleato. Tale trasformazione non è più
rinviabile ed è ora possibile anche grazie alla disponibilità di ingenti risorse economiche
provenienti dall’Unione Europea, da investire in interventi di modernizzazione nel prossimo
quadriennio.
L’obiettivo ultimo è rendere le amministrazioni pubbliche forti, competenti e motivate, dotate di un
capitale umano di alta qualità per poter indirizzare al meglio tanto le misure emergenziali quanto
le politiche orientate al futuro. Vicine ai cittadini, alla società civile e alle imprese, capaci di
raccoglierne i bisogni e le domande traducendole in azioni semplificate, veloci, comprensibili e
trasparenti.
Con queste premesse, le iniziative identificate dal Comitato riguardano quattro macro aree:
•

Una sostanziale semplificazione e velocizzazione delle procedure, attraverso uno
spettro ampio di interventi che includono: il superamento della burocrazia difensiva (in
particolare riformando la normativa sulla responsabilità dei funzionari pubblici per danno
erariale in casi differenti dal dolo), la revisione del codice degli appalti per allinearlo agli
standard europei, la riaffermazione dei processi di autocertificazione (ampliandone gli
ambiti di applicabilità) e di silenzio-assenso, la promozione dell’e-Procurement a tutti i
livelli come mezzo per velocizzare e al tempo stesso aumentare l’efficacia dei processi
di acquisto di beni e servizi.

•

Una forte accelerazione della trasformazione digitale come strumento fondamentale
per modificare radicalmente processi, comportamenti e relazioni con cittadini e imprese,
agendo tramite: l’esecuzione di un piano ad hoc (gestito da un unico Ministero) per
affiancare e agevolare la trasformazione di tutte le amministrazioni incluse quelle locali,
il finanziamento tempestivo della migrazione al cloud per conseguire rilevante risparmio
di risorse, maggiore sicurezza, coerenza e interoperabilità delle banche dati, il
rafforzamento significativo della cyberdifesa tramite il forte incremento di risorse umane
qualificate e investimenti su infrastrutture e dotazioni tecnologiche degli organismi
preposti, lo sviluppo di processi di procurement ad hoc per prodotti e servizi ICT, che
necessitano di competenze e modalità operative specifiche.

•

Un deciso investimento nel capitale umano della PA, favorendo il ricambio
generazionale e un utilizzo mirato e tempestivo delle risorse umane disponibili e di quelle
nuove, agendo contemporaneamente sulle leve della selezione e della formazione
continua nonché sui modelli di lavoro (ad es. smart working) e la valorizzazione dei
dipendenti più meritevoli.

•

Un investimento significativo sulla digitalizzazione della sanità pubblica, avviando una
revisione organica dei processi sanitari e delle normative relative per permettere lo

Indice “Ease of doing business” della World Bank nel 2019 posiziona l’Italia in 58°posizione, e in 98°
posizione per l’indice “Starting a business”
5

30

sviluppo di una piattaforma pubblica che integri telemedicina, homecare e nuove
tecnologie di acquisizione dei dati sanitari.
Il Comitato è conscio che i temi della trasformazione della PA spaziano oltre gli interventi sopra
identificati e toccano elementi di riforma legati alla sua governance e al suo mandato. La struttura
delle missioni perseguite dalle amministrazioni pubbliche va ripensata in questa ottica. Inoltre, la
cultura della valutazione ex-ante ed ex-post delle politiche pubbliche deve diventare centrale nei
processi decisionali, sia nell’ambito del processo legislativo, sia nelle singole amministrazioni.
Un’attenzione particolare va posta alla programmazione, gestione e valutazione delle politiche
finanziate con fondi europei, i quali assumeranno un ruolo ancora più centrale nei prossimi anni.
Andranno infine potenziati la raccolta e l’utilizzo dei dati statistici e amministrativi, anche ai fini
delle suddette valutazioni della politiche, rivedendo l’attuale normativa per renderne più agevole
l’accesso per fini di ricerca.

XIII.

Realizzare interventi urgenti di semplificazione e velocizzazione delle procedure
58. Superamento della “burocrazia difensiva”. Intervenire per riformare la responsabilità dei
funzionari e dirigenti pubblici per danno erariale in casi differenti dal dolo, e/o prevedere che il
premio assicurativo (compreso quello per l’assistenza legale da parte di un professionista scelto
dal dirigente) venga pagato dall’amministrazione di appartenenza.
59. Trasparenza sulle prestazioni della PA Rafforzare la misurazione end-to-end delle prestazioni
delle pubbliche amministrazioni attraverso indicatori chiave (ad es. tempi di attraversamento
delle principali pratiche) pubblicati regolarmente su una piattaforma aperta per consentire un
confronto tra le diverse amministrazioni, vincolando incentivi diretti al miglioramento dei servizi.
60. Codice degli Appalti. Rivedere il Codice dei contratti pubblici vigente come dettagliato nel
capitolo “Infrastrutture e ambiente, volano del rilancio” (vedi iniziativa #22).
61. Autocertificazione e silenzio-assenso. Ampliare gli ambiti di applicabilità di autocertificazione
e meccanismi di silenzio-assenso in tempi garantiti, e parallelizzare gli iter di approvazione dei
diversi enti pubblici
i. Rendendo effettivo il divieto di richiedere i documenti specifici laddove l’autocertificazione è
contemplata (tutti i procedimenti amministrativi previsti dalla legge 183/2011)
ii. Confermando l’inasprimento delle pene per le dichiarazioni mendaci già indicate dal comma
2/a/2 dell’art 264 del DL Rilancio.
62. e-Procurement. Promuovere l’e-procurement a tutti i livelli attraverso l’aggregazione delle
stazioni appaltanti per raggiungere la soglia minima e la professionalità adeguata, attivando tutte
le leve normative e operative necessarie (ad es. completare la disciplina attuativa per la
digitalizzazione degli appalti; creare una base di dati degli appalti pubblici, capillare e
qualitativamente elevata).
63. Dati per statistica e ricerca scientifica. Rimuovere gli ostacoli all’utilizzazione di dati
amministrativi, censimenti, survey etc., a fini statistici, di ricerca scientifica, e di valutazione delle
politiche nel rispetto del Regolamento Europeo 679/2016, introducendo il concetto di utilità
sociale del trattamento dei dati a tali fini a fianco delle garanzie di privacy dei cittadini.

31

XIV. Accelerare la digitalizzazione di tutta la PA
64. Piano Digitalizzazione PA. Incentivare, affiancare e supportare tutte le amministrazioni, anche
locali, nel processo di trasformazione digitale, dotando il Ministero dell’Innovazione di risorse
umane e finanziarie consistenti per promuovere la migrazione e l’uso generalizzato di PagoPa,
app “IO”, SPID o CIE.
65. Progetto Cloud PA. Lanciare e finanziare il piano di migrazione al cloud per garantire rilevante
risparmio di risorse, maggiore sicurezza, coerenza e interoperabilità delle banche dati
i. Sviluppare e lanciare la strategia architetturale ICT della PA
ii. Redigere un piano di migrazione e assegnare il relativo budget di progetto pluriennale
iii. Migrare in cloud i servizi essenziali della PA centrale al Polo Strategico Nazionale (PSN) e
incentivare la migrazione (a carico del centro) di quelli della PA locale (entro breve, ad es.
3 anni)
iv. Mettere in sicurezza e razionalizzare i data center rimanenti non in cloud e/o trasferire i
servizi non essenziali in cloud pubblico (Cloud Service Provider su territorio nazionale,
controllato da società a maggioranza italiana)
v. Rendere obbligatori meccanismi di interoperabilità delle banche dati della PA.
66. Rafforzamento cyberdifesa. Dotare l’Italia di un sistema di cyberdifesa di eccellenza, per
potenziare in misura significativa la capacità di prevenzione, monitoraggio, difesa e risposta, in
linea con i migliori standard internazionali
i. Prevedere un forte incremento di risorse umane qualificate e investimenti su infrastrutture e
dotazioni tecnologiche degli organismi preposti (comparto intelligence, Polizia postale e
delle comunicazioni, Difesa, principalmente)
ii. Creare un regime personale speciale per i tecnici specializzati all’interno delle
amministrazioni per permettere maggiore, rapidità ed efficacia di reclutamento di risorse
scarse sul mercato e altamente contese.
67. Piano Competenze Procurement ICT. Trasformare le modalità di acquisto dei servizi ICT della
PA, attraverso una nuova un'unità dedicata di procurement di servizi ICT e lo sviluppo di
processi ad-hoc di procurement per prodotti e servizi digitali (ad es. cloud). Nello specifico:
i. Lanciare unità dedicata (in Consip o in Ministero per l’Innovazione) per poter gestire acquisti
e forniture in modi e tempi coerenti con lo sviluppo rapido della categoria
ii. Creare Centro di competenza ICT per definire le specifiche tecniche delle forniture IT e
monitorare andamenti di mercato
iii. Formare buyer ICT on competenze adeguate sia su elementi tecnico-qualitativi, sia su
gestione fornitori e performance contrattuale.

XV. Rafforzare e valorizzare il capitale umano della P.A
68. Piano Risorse Umane PA. Trasformare le modalità di reclutamento del personale PA in entrata
nei prossimi anni, gestendo volumi e specifiche competenze in chiave strategica e dinamica
rispetto ai fabbisogni, per focalizzare il reclutamento sulle esigenze emergenti (ad es.
competenze digitali, tecniche e di processo) anche attraverso la creazione di un’unità dedicata
per il reclutamento del personale dello Stato che, salvaguardando settori già regolamentati
(diplomazia, carriera prefettizia, etc.), abbia le seguenti funzioni:
i. Mappatura fabbisogno di competenze per ogni amministrazione sulla base di richieste e
bisogni espressi e trend attesi e coordinamento politiche di assunzione

32

ii. Razionalizzazione delle prove preselettive generiche a favore di un focus sulle competenze
più competitive e su modalità di test più specifiche sulle competenze ricercate
iii. Differenziare i bandi evitando la prevalenza dei profili giuridico-amministrativi. Migliorare
l'efficienza nella gestione dei concorsi pubblici di grande portata e la definizione delle prove
dei concorsi.
69. Formazione continua PA. Formulare un nuovo piano di formazione per la PA, e ridisegnare i
processi di formazione dei dipendenti pubblici ripristinando misure minime di investimento in
formazione per ogni ente. Richiedere la formulazione di piani di formazione dettagliati per unità
e modernizzare le modalità di formative, attraverso l’adozione di piattaforme di e-learning PA da
condividere nazionalmente.
70. Revisione modelli di lavoro. Rivedere le modalità di lavoro, attraverso la diffusione dello smart
working nella pubblica amministrazione, introducendo sistemi organizzativi, piattaforme
tecnologiche e un codice etico che consentano di sfruttare le potenzialità in termini di riduzione
dei costi e miglioramento di produttività e benessere collettivo, tenendo conto anche delle
differenze di genere e di età.
71. Rafforzare la formazione del middle-management pubblico
i. Identificare nelle diverse amministrazioni le figure di middle management più suscettibili di
beneficiare di interventi formativi di tipo manageriale
ii. Avviare iniziative formative mirate al middle management della PA, introducendo incentivi
anche non monetari (incarichi, autonomia decisionale, iniziative strutturate di mentoring e
coaching).
72. PA Verde. Predisporre una direttiva alle pubbliche amministrazioni per migliorare la gestione
delle risorse, del patrimonio e del personale nella direzione indicata dall’Agenda 2030, al fine di
inserire nella programmazione strategica e nella pianificazione operativa obiettivi e azioni
concrete nella direzione della sostenibilità.

XVI. Investire sull’ammodernamento digitale della sanità pubblica
73. Piano di digital health nazionale. Sviluppare un Ecosistema Digitale Salute a livello nazionale,
che connetta tutti gli attori della filiera e renda disponibili tutti i dati sanitari del paziente agli
operatori autorizzati, per permettere una cura integrata a casa, presso strutture sanitarie
pubbliche/private e in ospedale, attraverso personalizzazione, monitoraggio ed interventi più
efficienti.
74. Monitoraggio sanitario nazionale
i. Sviluppare – a supporto del piano di digital health – una strategia e architettura di gestione
dei dati sanitari a livello nazionale, garantendo la disponibilità di dati omogenei, di buona
qualità e in tempo reale per scopi di monitoraggio non individualizzato
ii. Dotarsi di adeguate capacità di elaborazione e di sintesi, anche al fine di identificare nuovi
focolai di contagio o altri fenomeni di rilevo nazionale
iii. Creare un sistema di “early warning” basato sull’infrastruttura di Tessera Sanitaria (che già
collega in tempo reale tutti gli operatori sanitari italiani) integrata con le infrastrutture delle
altre amministrazioni.

33

4.5 Istruzione, Ricerca e Competenze, fattori chiave per lo sviluppo
La crisi Covid-19 sta mettendo in evidenza la necessità di profondi interventi sul sistema
scolastico, formativo e di ricerca del Paese, che ne incrementino la resilienza nel breve e lo
mettano in grado di essere nel medio termine un abilitatore di sviluppo inclusivo per le nuove
generazioni. D’altra parte, il miglioramento del sistema di istruzione e ricerca in termini di maggiore
efficacia, inclusività e competitività internazionale rappresenta un pilastro fondamentale per
contrastare alcuni gap strutturali che posizionavano l’Italia come fanalino di coda nei ranking
internazionali già prima della crisi e che rischiano di essere fortemente accentuati dalla
recessione.
Per questo, il Comitato riconosce l’importanza di un percorso di riforma complessivo di tutto il
comparto “istruzione e ricerca”, che presenta sfide specifiche e complesse per ognuna delle sue
componenti.
Per quanto riguarda la scuola, il problema principale è legato alle profonde differenze di qualità
fra livelli di istruzione, percorsi formativi e aree territoriali. Già a 15 anni i nostri studenti mostrano
livelli di apprendimento sistematicamente inferiori a quelli della media dei Paesi OCSE. L’indagine
PISA 2018 mostra che i divari tra gli studenti dei licei e quelli degli istituti professionali non solo
sono estremamente ampi, ma si sono ulteriormente dilatati nell’ultimo triennio. In aggiunta, i divari
territoriali sono molti profondi, con il Sud e le Isole che presentano livelli di competenze del tutto
inadeguati. Queste differenze creano problemi di equità e rendono inefficienti misure di carattere
generale.
Per quanto riguarda l’università, la criticità di fondo è legata in primo luogo al basso tasso di
laureati, anche dovuto alla debolezza di un canale terziario professionalizzante. Inoltre, la
debolezza del sistema della ricerca pubblica appare dovuta non solo a un problema di risorse
inadeguate ma anche all’inefficacia della sua governance. La mancanza di investimenti certi e
regolari rappresenta un’ovvia fragilità, aggravata da uno scarso livello di compartecipazione
pubblico-privato. Per quanto concerne la governance, le regole attuali si discostano molto dai
benchmark internazionali in materia di reclutamento, valutazione delle carriere, organizzazione,
avviamento alla ricerca. È quindi indispensabile intervenire su queste dimensioni oltre che sulle
risorse economiche.
Il Comitato ha sviluppato proposte che possono essere attuate in tempi brevi e a costi
relativamente contenuti ma che al contempo possono rapidamente innescare un mutamento più
ampio e profondo con i seguenti obiettivi:
•

Forte contrasto alle disuguaglianze socio-economiche nell’accesso all’istruzione
terziaria, accompagnato da maggiori tutele per le categorie vulnerabili e da un deciso
superamento degli squilibri di genere.

•

Cambiamento di alcune caratteristiche strutturali del sistema universitario italiano, al fine
di aumentare il numero di laureati che si inseriscono nel mondo del lavoro, l’offerta
formativa interdisciplinare e la competitività internazionale della ricerca italiana.

•

Adeguamento del dottorato di ricerca ai migliori standard internazionali, con particolare
attenzione al miglioramento del percorso formativo, non esclusivamente mirato alla
carriera accademica ma anche all’inserimento di competenze elevate nel mondo delle
imprese e delle professioni.

•

Rafforzamento e istituzionalizzazione della cooperazione fra università, enti di ricerca e
imprese per la produzione di ricerca orientata all’innovazione, mediante la creazione di
“Istituti Marconi per la ricerca avanzata” sul modello Fraunhofer, che offrano consulenza
e opportunità di apprendimento alle imprese.

•

Deciso incremento della digitalizzazione del comparto Scuola e Università e adozione di
tecnologie, modalità di orientamento e sistemi di insegnamento aggiornati, con
34

sostanziale rinnovamento dei programmi scolastici e della valutazione su scala nazionale
delle scuole.
Il primo ambito di raccomandazioni riguarda la modernizzazione dei sistemi di istruzione e di
ricerca, finalizzata all’adeguamento agli standard europei e internazionali e, più in generale, al
miglioramento dell’efficienza. Il raggiungimento di questo obiettivo si potrà conseguire attraverso
l’impegno congiunto sulla modernizzazione del sistema di ricerca (con azioni relative alla gestione
fondi, ai curriculum formativi e ai contratti dei dottorati), sulla creazione di poli di eccellenza
differenziando le università al loro interno, sul supporto alla mobilità dei ricercatori per arricchirne
la carriera scientifica, sulla spinta alla formazione di nuove competenze (ad es. STEM, digitali) per
l’istruzione superiore e sul lancio – in collaborazione con il settore privato – di un piano di upskilling
del corpo insegnante e di potenziamento delle strutture educative.
La seconda area di interventi riguarda il miglioramento delle capacità di inclusione dei sistemi
di istruzione al fine di aumentarne l’equità e di contrastare le disuguaglianze di classe, di genere,
etniche e territoriali. In tale ambito il Comitato propone: la creazione di un fondo speciale di “diritto
alle competenze” per gli studenti universitari (ad esempio, misure di sostegno economico per le
famiglie a reddito medio-basso e l’introduzione di un bando unico nazionale con vincolo di
erogazione anticipata delle borse), l’introduzione di un programma sperimentale di orientamento
per ogni fase dell’istruzione superiore, e l’introduzione di cambiamenti per rafforzare l’inclusione
di studenti con disabilità.
Il terzo gruppo di proposte ha come obiettivo il superamento del mismatch fra l’offerta di
competenze prodotte dal sistema formativo e la domanda del tessuto socio-economico,
attraverso il rafforzamento dell’istruzione terziaria professionalizzante – comunicando gli ottimi
esiti occupazionali degli ITS e incentivando alcune università a specializzarsi in “lauree
professionalizzanti” – e il lancio di una piattaforma di formazione al lavoro digitale education-toemployment per colmare il disallineamento tra domanda e offerta di lavoro, e il rafforzamento della
formazione continua per gli ordini professionali.
La quarta e ultima area di intervento riguarda il rafforzamento delle attività di ricerca e
innovazione, volto a ridurre la distanza tra domanda e offerta di conoscenze, da perseguirsi
mediante un’innovazione del dottorato di ricerca mirata a formare profili più specialistici e coerenti
con le esigenze del mercato del lavoro (“applied PhD”), il supporto alla creazione di iniziative di
ricerca congiunte pubblico-privato e l’identificazione di un’agenda di temi chiave (grand
challenges) attorno a cui coagulare i progetti di cooperazione tra università e imprese.

XVII.

Modernizzare i sistemi di istruzione e di ricerca al fine di adeguarli a standard europei e
internazionali
75. Modernizzazione del sistema della Ricerca. Sviluppare azioni mirate a modernizzare il
comparto ricerca e a semplificarne la gestione, avvicinandolo allo standard internazionale
i. Aggiornare i raggruppamenti disciplinari e le classi di laurea favorendo l’interdisciplinarità
della formazione e della ricerca
ii. Modificare il dottorato di ricerca in modo da renderlo conforme agli standard internazionali
iii. Semplificare alcuni aspetti della gestione dei fondi di ricerca competitivi
iv. Sviluppare un contratto nazionale dedicato per i ricercatori/docenti.
76. Poli di eccellenza scientifica. Creare poli di eccellenza scientifica internazionale, facendo leva
sulla pluralità di “missioni” delle università e del diverso grado di qualità della ricerca delle loro
strutture interne
i. Incentivazione delle piccole università da parte del Ministero a specializzarsi in alcune delle
diverse funzioni svolte: formazione di base, formazione specialistica e dottorale, ricerca

35

pura, ricerca applicata e terza missione, partecipazione a network internazionali, contributo
allo sviluppo territoriale, etc
ii. Incentivazione da parte delle grandi università multidisciplinari a ciascuna delle loro strutture
interne a specializzarsi in alcune di queste funzioni
iii. Premio solo a quelle strutture (o atenei, se piccoli) che raggiungono risultati eccellenti nelle
funzioni prescelte
iv. Creazione di poli di eccellenza scientifica competitivi a livello internazionale , favorendo la
differenziazione interna a ciascun ateneo multidisciplinare e contribuendo a superare la
frammentazione della migliore ricerca fra le università italiane.
77. Supporto ai ricercatori. Incentivare la mobilità, l’attrazione e il bilanciamento di genere dei
ricercatori agendo su:
i. Incentivazione fiscale per mobilità ricercatori verso sedi disagiate
ii. Sviluppo percorsi di carriera maggiormente competitivi (sostituzione degli attuali assegni di
ricerca con contratti post doc in linea con standard europeo, definizione di percorsi dedicati
per vincitori di grant di ricerca prestigiosi che svolgano il loro progetto in Italia)
iii. Incentivi alla mobilità familiare e incentivi fiscali per favorire il bilanciamento di genere.
78. Spinta alla formazione su nuove competenze. Lanciare un programma didattico sperimentale
per colmare gap di competenze e skill critiche (capacità digitali, STEM, problem-solving,
capacità finanziarie di base)
i. Disegno di percorsi di formazione digitali e/o blended dedicati agli insegnanti
ii. Realizzazione dei percorsi didattici progettati
iii. Monitoraggio, valutazione e adeguamento in funzione degli esiti.
79. Partnership per upskilling. Predisporre e lanciare un piano di iniziative di upskilling (cofinanziate da pubblico e privato), facendo leva sul settore privato per supportare insegnanti,
cultura e scuola
i. Campagna di donazioni per potenziamento delle strutture educative ad es. PC/supporti
informatici per didattica a distanza (“Adotta una classe”)
ii. Programma nazionale coordinato di “aggiornamento educatori” per 20 sabati/anno
attraverso partecipazione di grandi aziende high-tech, enti di ricerca e università (“Impara
dai migliori”)
iii. Organizzazione da parte di aziende e donatori di una serie di concorsi tipo Hackathon per
giovani studiosi (scuole superiori) su temi di grande rilievo tecnologico, sociale e culturale.
(“Gara dei talenti”).

XVIII. Potenziare la capacità di inclusione del sistema di istruzione superiore al fine di
migliorarne l’equità e di contrastare le disuguaglianze di classe, di genere, etniche e
territoriali
80. Diritto alla competenze. Creare un Fondo speciale per il "diritto alle competenze", con l’obiettivo
di contrastare il calo atteso delle immatricolazioni dovuto alla crisi sanitaria e incrementare il
tasso di successo formativo e occupazionale degli studenti universitari
i. Maggiore sostegno economico alle famiglie a medio-basso reddito
ii. Facilitazione dei percorsi di accesso alle risorse per il diritto allo studio universitario (bando
unico nazionale e vincolo di erogazione anticipata delle borse)
iii. Sostegno alla residenzialità studentesca (ad es. voucher, riconversione di strutture
alberghiere inutilizzate)

36

81. Orientamento giovani. Introdurre un programma nazionale di orientamento sostenibile che
concili le aspettative dei giovani sul futuro con le trasformazioni del sistema socioeconomico,
attraverso una sperimentazione innovativa di:
i. Orientamento alle scelte (Career Education), precoce e multidisciplinare
ii. Consulenza di carriera e di vita personale (Career and Life Counselling), nella scuola
superiore e nelle università.
82. Inclusione studenti con disabilità. Rafforzare i processi e gli strumenti di inclusione degli
studenti con disabilità con soluzioni immediate per garantire l’accessibilità delle piattaforme
comunicative ed i relativi contenuti, i sostegni educativi in presenza, le dotazioni strumentali per
le famiglie che ne siano prive.

XIX. Superare il disallineamento fra domanda e offerta di competenze
83. Istruzione terziaria professionalizzante. Creare un canale di istruzione terziaria
professionalizzante di dimensioni consistenti, incentivando “lauree professionalizzanti” e ITS
i. Lanciare una campagna di comunicazione sugli esiti occupazionali altamente positivi degli
ITS
ii. Incentivare alcune università a specializzarsi in ‘lauree professionalizzanti’ quale loro
mission prioritaria, mediante un trasferimento della stessa somma pro capite attribuita agli
ITS e un’assegnazione di punti organico aggiuntivi
v. Prevedere per le lauree professionalizzanti una gestione distinta e autonoma rispetto a
quella degli altri corsi universitari.
84. Education-to-employment. Lanciare una piattaforma digitale di education-to-employment su
scala nazionale, focalizzata in ambiti definiti in base all’offerta e sussidiata da accordi
pubblico/privati
i. Corsi di formazione sviluppati dalle aziende sulla base delle competenze di cui hanno
bisogno, sia gratuiti sia a pagamento
ii. “Menu” di corsi di formazione curato/validato/strutturato in “percorsi formativi” da manager
e/o docenti dei relativi ambiti applicativi
iii. Iscrizione/accesso alla piattaforma disponibile per chiunque sia interessato, e registrazione
del completamento dei corsi con visibilità alle aziende interessate. Voucher a copertura del
costo per chi completa con successo
iv. (Una volta che l’iniziativa sarà a scala) Raccomandazione/obbligatorietà del superamento
di un set minimo di percorsi formativi quale condizione per beneficiare di sussidi (ad es.
reddito di cittadinanza).
85. Formazione ordini professionali. Rafforzare la formazione continua per gli ordini
professionali, progettando corsi trasversali fra i diversi ordini su tematiche comuni relativi a
organizzazione del lavoro, nuove competenze green, digitale, etc. per favorire lo scambio di
competenze e massimizzare la velocità di apprendimento.

XX. Potenziare le attività di ricerca e innovazione, aiutando l’incontro fra domanda e offerta di
conoscenze
86. Applied PhD. Innovare il dottorato di ricerca creando un percorso di “applied PhD” per formare
le figure professionali a più elevata specializzazione per il mercato del lavoro, prendendo così le

37

distanze dalla concezione del dottorato solo come addestramento alla carriera accademica che
permane in Italia.
i. Bandire 20 nuovi corsi di dottorato di ricerca per l’innovazione nelle imprese (almeno 15 in
discipline STEM) e 20 di “dottorato di ricerca per le politiche pubbliche” (almeno 15 in
economia, management e scienze sociali) al fine di favorire una riqualificazione della PA
ii. Procedure di selezione, composizione dei collegi, programmi di ricerca e criteri di
valutazione finale stabiliti mediante accordi fra università, associazioni di rappresentanza
imprenditoriale e amministrazioni pubbliche centrali e regionali
iii. I 40 nuovi corsi di dottorato, ciascuno con 10 borse finanziate dal MUR di importo superiore
del 50% a quelle consuete, vengono assegnati su base competitiva agli atenei selezionati
tenendo conto di criteri di merito e di equilibrio territoriale.
87. Agenda di cooperazione università-imprese. Rafforzare la cooperazione fra università e
imprese per orientare ricerca e sviluppo verso grand challenges e favorire la crescita di un
sistema nazionale dell’innovazione
i. Nel breve: disegnare progetti pilota per laboratori congiunti università-aziende (o ente di
ricerca-azienda) con condivisione del personale e della strumentazione
ii. Nel lungo: creare fondazione di diritto privato simile al Fraunhofer tedesco (Marconi Institute)
con la funzione di potenziare l’ecosistema dell’innovazione, , lo sviluppo e il trasferimento di
tecnologie alle Aziende.

Spunto di riflessione – Una differenziazione smart per il sistema universitario
La qualità scientifica in Italia non è concentrata in pochi atenei eccellenti, ma è relativamente
diffusa. Prendiamo l’esempio dell’area economica: nel primo esercizio di valutazione della
qualità della ricerca (Vqr) i ricercatori che hanno presentato lavori valutati tutti come ‘eccellenti’
erano solo 296 (poco più del 6% del totale), ma distribuiti in ben 59 atenei e 93 diversi
dipartimenti. Un’analoga frammentazione della migliore ricerca è stata rilevata nelle Vqr
successive ed è propria di quasi tutte le aree scientifiche. Si tratta dunque di un dato che
contraddistingue stabilmente il sistema universitario italiano rispetto alla maggior parte dei
sistemi universitari più avanzati. Questa dispersione dei migliori ricercatori fra le varie sedi ci
aiuta a spiegare un apparente paradosso. Da un lato, nonostante il cronico sotto-investimento
in ricerca e il bassissimo numero di ricercatori occupati, la qualità complessiva della produzione
scientifica risulta molto elevata in Italia in termini comparati e in netto aumento negli ultimi 15
anni. Dall’altro, le università italiane risultano pressoché assenti fra le top 100 in tutti i ranking
internazionali basati su produttività e impatto della ricerca, mentre sono molto numerose fra le
top 500. Una spiegazione di questo paradosso sta appunto nell’elevata dispersione dei migliori
ricercatori italiani fra atenei diversi, che fa sì che molti atenei siano di buona qualità, ma (quasi)
nessuno eccellente.
Dobbiamo essere contenti di questa qualità media relativamente alta o preoccuparci per
l’assenza di veri ‘campioni nazionali’ in queste classifiche internazionali, come ha fatto il governo
tedesco, che per questo motivo ha finanziato con diversi miliardi una serie di ‘Iniziative di
eccellenza’, seguito a ruota dal governo francese? Certo, i ranking sono esercizi molto arbitrari
e discutibili. Ma, in uno scenario internazionale sempre più competitivo, l’assenza di università
italiane dalla top list può costituire un problema per il futuro del paese, perché sono ormai molti
gli attori (dai vincitori dei prestigiosi grant ERC al venture capital) che orientano le proprie scelte
in base alla reputazione di eccellenza di una struttura universitaria. Dunque, l’esigenza di
differenziare il sistema universitario riguarda anche l’Italia. Ma da noi si scontra con valori
profondamente radicati nel corpo docente e nella società, oltre che con le profonde
disuguaglianze territoriali che una tale distinzione inevitabilmente rispecchierebbe.
Tuttavia, ci sono altri modi possibili per favorire una differenziazione smart, capace di garantire
che le maggiori risorse indispensabili per lo sviluppo del nostro sistema universitario vengano
38

allocate nel modo più efficiente, migliorando la performance degli atenei. Il primo modo è quello
di riconoscere e incentivare una specializzazione di ciascuna università in alcune aree
scientifiche, cioè una differenziazione interna a ciascun ateneo per quanto riguarda l’intensità e
la qualità della ricerca. Il secondo è quello di prendere atto della pluralità di funzioni che le
università sono oggi chiamate a svolgere (dalla formazione di base a quella specialistica, dalla
ricerca pura a quella applicata, dal contributo allo sviluppo territoriale alla presenza in network
internazionali) e di valorizzare tale pluralità premiando quelle strutture universitarie che
svolgono al meglio alcune di queste funzioni anche a scapito di altre, anziché quelle che hanno
una performance media su tutte.
Nessun ateneo, del resto, può svolgere tutte quelle funzioni allo stesso livello di qualità in tutti i
campi del sapere. E’ possibile allora per il Ministero, mediante una ‘programmazione negoziata’,
stimolare ciascuna università a definire la propria particolare vocazione in una specifica
combinazione di quelle funzioni per ciascuna delle aree scientifiche al suo interno, tenendo
conto delle risorse disponibili e delle esigenze del territorio di riferimento? Noi riteniamo di sì.
Anzi, una disaggregazione analitica ‘fine’ delle funzioni possibili di un ateneo dovrebbe costituire
la base per ogni progetto strategico di sviluppo dell’ateneo stesso. Ogni università dovrebbe
contrattare al suo interno, per ciascuna delle sue aree scientifiche o strutture dipartimentali, su
quali delle diverse possibili funzioni deve cercare di specializzarsi. Ogni struttura dipartimentale
dovrebbe poi essere valutata rispetto alla combinazione di funzioni che ha scelto e premiata se,
in quella specifica combinazione, raggiunge risultati che la collocano nella fascia alta.
Nessuna distinzione fra università di serie A e di serie B quindi, ma una differenziazione smart
che aiuti a creare veri poli di eccellenza scientifica, competitivi a livello internazionale.

39

4.6 Individui e famiglie, in una società più inclusiva ed equa
La promozione del benessere individuale e collettivo è uno degli obiettivi fondamentali delle
politiche pubbliche, così come la rimozione delle cause delle diseguaglianze e delle
discriminazioni, esplicitamente richiamata nell’art. 3 della Costituzione. Ciononostante, l’Italia
soffre oggi di un elevato livello di diseguaglianze di genere, sociali e territoriali, di un basso tasso
di partecipazione femminile al mercato del lavoro, di meccanismi di inclusione di persone fragili e
rese vulnerabili non altezza di quelli in essere in altri paesi, e di un numero elevato di giovani che
non studiano né lavorano.
La crisi Covid-19 sta mettendo sotto forte pressione la società intera, ma sta anche – con effetti
molto differenziati per gruppi socio-economici diversi, e impatti spesso più onerosi per fasce di
popolazione già in partenza più fragili – aggravando fortemente le diseguaglianze. Questa
situazione crea gravi rischi per la coesione sociale del Paese, e mette in luce i limiti dell’attuale
sistema di welfare, inefficace nel fronteggiare le necessità derivanti da crisi economiche gravi e
ripetute a breve distanza temporale.
Per rafforzare la resilienza delle nostre comunità e rendere l’Italia più inclusiva e più equa, il
percorso di rilancio deve da un lato prevedere interventi per garantire la tenuta sociale, dall’altro
cogliere l’occasione per affrontare con decisione gli squilibri che hanno finora impedito la piena
realizzazione del dettato costituzionale.
Di conseguenza, le iniziative elaborate dal Comitato riguardano quattro macro obiettivi:
•

L’attivazione di strumenti per potenziare rapidamente e significativamente il welfare
inclusivo e territoriale di prossimità, per garantire un sostegno più efficace e
personalizzato a tutti coloro che inevitabilmente si trovano ad affrontare difficoltà
straordinarie ma anche per promuovere la coesione sociale

•

Il sostegno e l’inclusione delle persone fragili e rese vulnerabili dalle crisi, perché l’Italia
di domani sia davvero equa

•

La promozione della parità di genere, per ridurre l’inaccettabile ritardo che da decenni
frena lo sviluppo del nostro Paese

•

Lo sviluppo di iniziative dedicate a bambini, ragazzi e giovani per aiutarli a progettare e
realizzare il loro futuro contribuendo a determinare quello del Paese nel suo complesso.

Per quanto riguarda il welfare inclusivo e territoriale di prossimità, le proposte del Comitato
riguardano la realizzazione dei Presidi Multiservizi presso i Comuni più grandi, con particolare
attenzione per azioni volte ad accrescere la coesione sociale nelle periferie urbane, e la diffusione
del supporto psicologico alle famiglie e agli individui che sperimentano forte disagio psicosociale
a causa dall’epidemia e delle sue conseguenze. Il Comitato raccomanda inoltre di fare leva, a
complemento dei servizi pubblici, sul contributo del volontariato e delle organizzazioni di
cittadinanza attiva, da rafforzare e incentivare.
Per quanto riguarda gli interventi a sostegno delle persone fragili e rese vulnerabili dalle crisi,
occorre adottare un approccio basato sulla domiciliarità dell’assistenza, per mantenere i legami
territoriali e proteggere maggiormente le comunità. Il Comitato raccomanda il rafforzamento dei
servizi territoriali per la salute mentale, la costruzione di un’alternativa al ricovero in RSA e RSD
tramite progetti terapeutico-riabilitativi individualizzati e di vita indipendente per persone con
disabilità, minori, anziani, persone con disagio psichico, e la sistematizzazione delle politiche del
lavoro per le persone con disabilità.
Per quanto riguarda la parità di genere, il Comitato ritiene necessario investire con decisione
nella valorizzazione delle risorse femminili e propone azioni in quattro diversi ambiti:
•

Il contrasto agli stereotipi di genere tramite azioni diversificate sul piano culturale, che
agiscano fin dalle scuole primarie, riguardanti la pubblicità, i libri di testo, e l’educazione
finanziaria.
40

•

Il sostegno e lo sviluppo della partecipazione delle donne al lavoro, promuovendo la
trasparenza sui livelli di impiego e retributivi tipici di uomini e donne, adottando quote di
genere che garantiscano la partecipazione a organi apicali e consultivi e integrando la
valutazione di impatto di genere (c.d. VIG) nei processi decisionali.

•

La conciliazione dei tempi di vita e il sostegno alla genitorialità, lanciando un piano
nazionale per lo sviluppo dei nidi pubblici e privati, incentivando gli strumenti di welfare
aziendale e lo sviluppo di professionalità dedicate al work-life balance, operando la
riforma dei congedi parentali e di paternità, e quella delle detrazioni fiscali per i figli e i
bonus verso un assegno unico.

•

Il sostegno per le donne vittime di violenza, quale ad esempio l’istituzione del reddito di
libertà, l’accompagnamento all’inserimento nel mondo del lavoro e il rafforzamento dei
centri anti-violenza, delle case rifugio.

Per quanto riguarda bambini, ragazzi e giovani, il Comitato propone interventi puntuali a
protezione di bambini e adolescenti in condizioni di povertà e/o vittime di violenza, quali
l’istituzione di un fondo di contrasto alla povertà alimentare minorile, l’istituzione di una “dote
educativa” (connessa ad un piano educativo di sostegno personalizzato) e il potenziamento del
Servizio Civile.

XXI. Potenziare il welfare inclusivo e territoriale di prossimità, per promuovere resilienza
individuale e coesione sociale
88. Presidi di welfare di prossimità. Creare presidi di welfare di prossimità (luoghi fisici e virtuali
di incontro, orientamento alla fruizione di servizi esistenti, definizione di interventi aggiuntivi,
etc.) nelle aree metropolitane e nelle città con più di 50.000 abitanti, rivolti a individui, famiglie e
anziani per fronteggiare e curare le fragilità emerse con la crisi o preesistenti ad essa e
promuovere il benessere individuale e collettivo.
89. Supporto psicologico alle famiglie. Fornire supporto psicologico, attraverso “pacchetti” di
colloqui, a famiglie e individui direttamente impattati dal Covid-19, allo scopo di prevenire e
ridurre sindromi depressive ed i connessi costi sociali e sanitari.
90. Organizzazioni di cittadinanza attiva. Rafforzare il ruolo delle organizzazioni di cittadinanza
attiva per promuovere la tutela dei diritti, la cura dei beni comuni materiali o immateriali, il
sostegno a persone in condizioni di difficoltà o di emarginazione.

XXII. Sostenere e includere le persone fragili e rese vulnerabili
91. Progetti terapeutico-riabilitativi individualizzati. Potenziare i progetti terapeutico-riabilitativi
individualizzati e di vita indipendente sostenuti da Budget di Salute, quale risposta ai bisogni di
cura e di emancipazione delle persone fragili e rese vulnerabili (anziani, minori, persone con
disabilità) attraverso investimenti produttivi di salute e di sviluppo locale.
92. Servizi Territoriali sociosanitari. Recuperare la funzione dei Servizi Territoriali per la Salute
Mentale e le Dipendenze Patologiche, di sostegno alla resilienza della popolazione e di
inclusione sociale di persone con disagio psichico e dipendenze patologiche, attraverso
investimenti mirati sul piano delle risorse umane e della formazione.
93. Politiche del lavoro per le persone con disabilità. Sistematizzare politiche del lavoro per le
persone con disabilità, attraverso la proposta di misure ad hoc e di azioni di inclusione:
istituzione di un albo nazionale tutor per il sostegno al lavoro delle persone con disabilità,

41

sistematizzazione degli istituti legislativi già esistenti, istituzione di un report periodico unico sui
lavoratori con e senza disabilità, etc.

XXIII. Promuovere la parità di genere
94. Stereotipi di genere. Sviluppare e realizzare un programma di azioni diversificate sul piano
culturale contro gli stereotipi di genere che agiscano sulla eliminazione degli ostacoli alla piena
e libera espressione femminile. Il programma spazia dall’avvicinamento fin da bambine alle
materie STEM e all’educazione finanziaria, all’attenzione al linguaggio e alla rappresentazione
dei generi nei libri di testo, nei media e nella pubblicità, fino alla presenza di statistiche ufficiali
annuali su stereotipi e discriminazioni.
95. Sostegno e sviluppo dell’occupazione femminile
i.

Sostenere e dare impulso all’occupazione femminile adottando un sistema di misure volto
ad aumentare l’ingresso di nuove occupate, soprattutto nel settore dei servizi di cura e
sanitari, a limitare le uscite delle donne dal mercato del lavoro per motivi familiari, agendo
sui congedi parentali e di paternità e incoraggiando la condivisione del carico di lavoro non
retribuito

ii.

Promuovere l’empowerment delle donne al lavoro, nelle istituzioni e nella società attraverso
incentivi, norme che prevedano quote di genere, programmi, linee guida per riequilibrare la
presenza femminile negli organi apicali e consultivi, massimizzare l’inclusione delle
competenze e delle prospettive delle donne, e ridurre il divario retributivo di genere.

96. Valutazione di impatto di genere (VIG). Adottare la valutazione dell’impatto di genere quale
metodologia di progettazione e analisi di ogni iniziativa legislativa, regolamentare e politica.
Incoraggiare l’adozione delle linee guida della VIG anche nello sviluppo di ogni policy aziendale
da parte delle imprese.
97. Conciliazione dei tempi di vita e sostegno alla genitorialità
i.

Lanciare un piano nazionale per lo sviluppo di nidi pubblici e privati (0-3 anni) per la
maggioranza dei bambini, per migliorare la conciliazione dei tempi di vita, sostenere il
desiderio di maternità e paternità e diminuire le disuguaglianze tra bambini

ii.

Razionalizzare il sistema dei trasferimenti monetari alle famiglie in direzione di misure che
accompagnino la crescita dei bambini fino alla maggiore età, attraverso l’introduzione di un
assegno unico che assorba le detrazioni fiscali per i figli a carico, l’assegno al nucleo
familiare, il bonus bebè, l’assegno al terzo figlio

iii.

Introdurre tra i servizi di welfare erogabili a livello territoriale dalla Pubblica Amministrazione,
dalle organizzazioni datoriali e dagli Ordini Professionali, la competenza del Work-Life
Balance che mira a promuovere la compatibilità del lavoro con la vita personale e famigliare

iv.

Agevolare l’ampliamento degli strumenti di welfare aziendale orientati a fornire supporto alla
genitorialità, attraverso la detassazione delle relative spese e delle somme erogate dalle
aziende.

98. Interventi per le donne vittime di violenza
i.

Introdurre un contributo di libertà e incentivi all’assunzione per le donne italiane e immigrate
che intraprendono percorsi di uscita dalla violenza

ii.

Incentivare la collaborazione interistituzionale e con i centri anti-violenza. Raddoppiare le
case rifugio e rafforzare i centri anti-violenza pubblici e privati al fine di attuare efficaci misure
per affiancare il processo di uscita dalla violenza delle donne italiane e immigrate, come
indicato dalla “Convenzione del Consiglio d'Europa sulla prevenzione e la lotta alla violenza
contro le donne e la violenza domestica”.

42

XXIV. Promuovere risorse e opportunità per bambini, ragazzi e giovani
99. Fondo di contrasto alla povertà alimentare minorile. Contrastare la povertà alimentare
minorile derivante dalla crisi economica attraverso il rafforzamento del servizio di refezione
scolastica e aumentando l’offerta gratuita di cibo nelle scuole dell’infanzia, primarie e
secondarie, promuovendo il diritto al cibo sano e sostenibile.
100. Child Guarantee. Finanziare un programma di contrasto alla povertà minorile in tutte le sue
forme e all’esclusione sociale (Child Guarantee) con iniziative orientate in modo specifico alla
fascia 0-6 anni, in linea con le indicazioni del Parlamento europeo e della Commissione europea.
101. Dote educativa. Contrastare la povertà educativa, il digital divide e la dispersione scolastica dei
minorenni di famiglie beneficiarie del Reddito di Emergenza e/o del Reddito di Cittadinanza,
attraverso un piano educativo di sostegno personalizzato (“Dote educativa”) con azioni di presa
in carico di minori in condizione di grave disagio economico esclusi, o ai margini, delle reti
educative e di welfare.
102. Servizio Civile. Estendere il Servizio Civile, ampliandone il numero di partecipanti ed
orientandolo maggiormente ad attività e servizi per ridurre il digital divide dei bambini e delle
famiglie più povere e fornire assistenza alle persone anziane e alle persone con disabilità, quale
strumento fondamentale di qualificazione del capitale umano giovanile e azione rigenerativa sul
territorio.

Spunto di riflessione – “Persone con disabilità”
Il tema della disabilità attraversa tutte le società, perché nell’arco di una vita tutte le persone
hanno vissuto, vivono e/o vivranno condizioni di disabilità. Le persone con minorazioni fisiche,
mentali, intellettuali o sensoriali a lungo termine che in interazione con varie barriere possono
impedire la loro piena ed effettiva partecipazione nella società su una base di eguaglianza con
gli altri sono più di un miliardo nel mondo, 100 milioni nell’Unione Europea, più di 3,1 milioni
secondo l’Istat in Italia. L’approvazione della Convenzione sui diritti delle persone con disabilità
(2006) dell’ONU, ratificata da 181 paesi (93,7% dei paesi membri dell’ONU) tra cui l’Italia, è uno
standard internazionale che ha cambiato la visione su queste persone: da malati a cittadini, da
segregati in luoghi separati ad inclusi nella società, da persone da trattare in modo “speciale” a
titolari di diritti in condizione di eguaglianza e non discriminazione rispetto agli altri cittadini. La
condizione di disabilità infatti è un prodotto sociale che ha creato barriere ostacoli e
discriminazione a tante persone ritenute “diverse”, spesso invisibili e dimenticate, con modelli
di welfare sono basati su una approccio protettivo e spesso caritativo. In realtà la diversità
appartiene a tutti gli esseri umani, che proprio perché unici sono tutti diversi. Le persone con
disabilità sono minori ed anziani, donne ed uomini, lavoratori e disoccupati, studenti e
professori, sono parte del genere umano e titolari di tutti i diritti.
Gli obiettivi di sviluppo sostenibile delle Nazioni Unite, documento di orientamento mondiale sul
modello di sviluppo rispettoso dei diritti e dell’ambiente, inserisce in maniera trasversale le
persone con disabilità nei temi dell’educazione inclusiva, dell’economia, delle diseguaglianza,
dell’accessibilità della città, delle azioni sistemiche e del monitoraggio. Anche l’Unione europea
e il Consiglio d’Europa sono impegnati ad applicare i principi della Convenzione. Per costruire
un‘Italia capace di uscire dalla pandemia, superando le criticità e migliorando le politiche, in
modo da non lasciano indietro nessuno, rispettare i diritti delle persone con disabilità è una
convenienza per tutti. Le proposte di questo documento sono impregnate dai principi di
mainstreaming, accessibilità universale, superamento di diseguaglianze e discriminazioni. In
ogni azione proposta vanno incluse le persone con disabilità che devono beneficiare dei diritti
alla salute, all’educazione, al lavoro, alla mobilità, al turismo, al tempo libero, al sostegno alla
partecipazione. In questa direzione il welfare italiano deve trasformarsi in un welfare di
43

inclusione, capace di garantire i sostegni appropriati per la cittadinanza, la qualità della vita e la
partecipazione.
Ogni intervento deve garantire l’accessibilità e la fruibilità a tutti per consentire alle persone con
disabilità di vivere nella maniera indipendente appropriata e di partecipare pienamente a tutti gli
aspetti della vita, su base di uguaglianza con gli altri, come prevedono legislazioni europee e
italiane in materia di superamento di ostacoli e barriere nel campo dell’accesso all’ambiente
fisico, ai trasporti, all’informazione e alla comunicazione, compresi i sistemi e le tecnologie di
informazione e comunicazione, e ad altre attrezzature e servizi aperti o forniti al pubblico, sia
nelle aree urbane che in quelle rurali. Vanno superate diseguaglianze e discriminazioni, spesso
create dalla società, che disabilita le persone che hanno caratteristiche considerate
indesiderabili, creando vulnerabilità e limitazioni. L’approccio non discriminatorio, tutelato dalle
leggi italiane ed internazionali, è alla base di tutte le proposte, per garantire equità, uguaglianza
di opportunità e piena cittadinanza.

44

5. CONCLUSIONI
La pandemia Covid-19 ha messo in evidenza le fragilità del tessuto economico e sociale italiano
e il divario che separa l’Italia dai paesi vicini e da quelli concorrenti.
Le difficoltà che stiamo affrontando sono senza precedenti, ma proprio per questo stanno
consentendo di liberare ingenti risorse finanziarie e straordinarie energie umane. Abbiamo così
oggi un’occasione irripetibile per trasformare profondamente il Paese e permettere alle giovani
generazioni di avere fiducia in un futuro di opportunità ed equità per tutti. Nei prossimi due o tre
anni possiamo trasformare l’Italia più di quanto si sia saputo fare negli ultimi decenni, se avremo
il coraggio necessario per agire con decisione nella riforma del Paese e nell’investimento a favore
delle prossime generazioni.
Il piano di rilancio sviluppato dal Comitato è stato elaborato in ciascuna delle sei aree di lavoro
per bilanciare efficacia in tempi rapidi e profondità di trasformazione.
Realizzarlo può consentire all’Italia di:
•

Migliorare drasticamente l’efficienza e l’efficacia della PA

•

Ridurre significativamente l’economia sommersa e l’evasione fiscale

•

Rafforzare la competitività delle imprese e l’attrattività turistica del Paese

•

Diminuire le diseguaglianze di genere, sociali e territoriali

•

Uscire dalla fase di rilancio post Covid-19 con un tasso di crescita economica quanto
meno in linea con i partner europei.

Tali risultati permetterebbero di affrontare la crescita del debito pubblico prevista nel prossimo
biennio da una posizione più solida e sostenibile anche dal punto di vista finanziario
Molti degli interventi proposti – e ancor più le riforme segnalate come essenziali per il Paese, quali
quelle della Giustizia, della Fiscalità e del Welfare – non sono semplici da attuare, e in diversi casi
sono già stati tentati in passato senza impatto duraturo. Bisogna quindi coniugare realismo ed
elevate ambizioni, pragmatismo e visione per il futuro, anche beneficiando dell’esperienza
derivante dai fallimenti di precedenti tentativi nella medesima direzione.
Proprio in considerazione della mole degli investimenti possibili nel prossimo quadriennio e della
necessità di operare su tutti i fronti in parallelo, il Comitato ritiene essenziale adottare un
approccio rigoroso nella valutazione ex-ante ed ex-post di ogni decisione governativa per
il rilancio, come indicato nel capitolo di approfondimento della PA. Affrontare l’insieme degli
interventi dei prossimi due anni richiede uno sforzo di coordinamento senza precedenti:
mantenere un confronto con le istituzioni europee anche da questo punto di vista sarà
indispensabile per massimizzare le probabilità di successo.
Le oltre 100 iniziative proposte dal Comitato al Presidente del Consiglio dei Ministri per il piano
di rilancio 2021-2022 sono state classificate secondo tre tipologie in base all’orizzonte temporale
di realizzazione. Circa un terzo di esse sono iniziative non procrastinabili, da attuare subito (alcune
già in fase di studio o implementazione da parte dei Ministeri competenti, con i quali si sono già
avute interazioni); un ulteriore 40% sono iniziative che devono ancora essere finalizzate, e le
restanti sono iniziative di maggiore impatto a medio-lungo termine che comportano
costi/investimenti significativi e che dovranno dunque essere ulteriormente approfondite e
strutturate in dettaglio.
Le stesse iniziative sono anche state organizzate – per dare una lettura trasversale di come esse
possano ridurre la vulnerabilità, aumentare la resilienza e orientare lo sviluppo alla sostenibilità –

45

secondo lo schema raccomandato dal Joint Research Centre della Commissione europea6
(prevenire, preparare, promuovere, proteggere, trasformare) evidenziando come la quasi totalità
delle iniziative proposte sia volta a “promuovere” e “trasformare”.
La tabella sottostante riporta entrambe le classificazioni.

Questi dati confermano l’impostazione con la quale il Comitato ha operato, improntata alla
concretezza, ma anche all’elaborazione di proposte utili alla trasformazione del Paese, in linea
con le indicazioni ricevute. Il Comitato si augura che il Governo possa utilizzare le
raccomandazioni formulate in vista della predisposizione di provvedimenti futuri e del piano da
presentare nei prossimi mesi all’Unione europea. Il Comitato sottolinea inoltre che l’avvio rapido
della realizzazione degli interventi e dei progetti indicati potrebbe costituire un grande stimolo al
recupero della fiducia del Paese nel futuro. La visibilità del processo di trasformazione e il
raggiungimento di early wins – ad es. lo sblocco di importanti investimenti infrastrutturali, l’avvio
della formazione digitale alle nuove professioni e la rimozione di alcune rigidità burocratiche –
sono importanti quanto il beneficio finale che determineranno.
È oggi urgente riformare, trasformare e innovare il nostro Paese con decisione e coraggio,
traducendo piani e iniziative in atti concreti in grado di produrre risultati già nel breve
termine. Solo così sarà possibile stimolare il rilascio delle energie individuali e collettive
necessarie per rilanciare il Paese e creare un Italia più forte, resiliente ed equa.
***
Al termine del proprio lavoro, i membri del Comitato desiderano ringraziare per l’opportunità loro
offerta dal Presidente del Consiglio dei Ministri di mettere a disposizione delle istituzioni della
Repubblica le proprie competenze in un momento così difficile per il Paese. Un ringraziamento
speciale va alle istituzioni e alle persone che hanno agevolato e supportato sul piano tecnico le
attività del Comitato.
“Building a Scientific Narrative Towards a More Resilient EU Society” e
“Time for transformative resilience: the Covid-19 emergency”
“https://publications.jrc.ec.europa.eu/repository/bitstream/JRC120489/resilience_coronavirus_final.pdf.
6

46

6. APPENDICE – “FASE 2 – RIPARTIRE IN SICUREZZA”

47

“FASE 2 - Ripartire in Sicurezza”
Rapporto del Comitato di esperti in materia economica
e sociale
24 aprile 2020

PREMESSA
La pandemia COVID-19 è un’emergenza senza precedenti dal secondo dopoguerra.
A distanza di più di due mesi dalla diagnosi del primo caso, le condizioni di lockdown che hanno costituito
un baluardo per salvaguardare la salute pubblica e difendere il sistema sanitario nazionale potrebbero, se
protratte a lungo nelle forme attuali, aggravare la situazione economica e sociale complessiva del paese,
con gravi ricadute anche sulla situazione sanitaria.
Di conseguenza, la ripresa progressiva dell’attività economica e sociale, come sottolineato anche dalla
Commissione europea in cooperazione con il Presidente del Consiglio europeo, è un obiettivo congiunto e
non antitetico rispetto a quello della protezione della salute delle persone.
La fase di ripresa è la seconda di tre fasi distinte nello sviluppo della attuale crisi:
Fase 1 – Chiusura progressiva/parziale: da febbraio 2020
Fase 2 – Riapertura progressiva/parziale e gestione flessibile: step successivi a partire da maggio 2020
Fase 3 – Riapertura totale e gestione flessibile: idealmente entro 2020
Il Comitato di esperti in materia economico e sociale (istituito con Dpcm del 10 aprile 2020) si è coordinato
con il Comitato Tecnico Scientifico (CTS) al fine di assumere le informazioni rilevanti. Quanto esposto tiene
inoltre conto delle indicazioni e delle informazioni fin qui raccolte dal Comitato in pochi giorni di attività,
dell’interazione e della documentazione ricevuta da alcuni Ministeri e da rappresentanti delle parti sociali,
oltre che dell’analisi delle strategie di “ripartenza” definite da alcuni paesi dell’Unione europea.
Il presente documento propone metodo e modello organizzativo per la preparazione e gestione degli step
della Fase 2. Vengono illustrati alcuni principi chiave per il processo decisionale circa la riapertura
progressiva delle attività sociali ed economiche.
Nello sviluppare i principi base del modello di riapertura il Comitato ha tenuto conto dell’attuale assetto
istituzionale e amministrativo del territorio, nonché della divisione di compiti tra diversi livelli di governo.
Nell’ottica del riavvio dell’economia del paese – altamente interconnessa su scala nazionale – e del
rafforzamento della fiducia dei cittadini nei confronti delle istituzioni, si sottolinea la necessità di assicurare
la coerenza delle decisioni relative a specifici territori e l’importanza di adottare un approccio pienamente
coordinato alla raccolta dati e all’analisi degli stessi da parte delle Regioni.

48

PRINCIPI CHIAVE DELLA FASE 2

La Fase 2 segna l’inizio della transizione tra l’attuale condizione di lockdown (DPCM del 10/04/2020) e il
momento in cui sarà disponibile per il COVID-19 un protocollo sanitario risolutivo. Sarà una fase di
convivenza con il virus, durante la quale far coesistere tutte le misure necessarie a ridurre il rischio insito
nel riavvio di attività sociali ed economiche ed avrà diversi step. Per il successo della “riapertura in
sicurezza” è essenziale che la popolazione comprenda che:
a) Il ritorno alla vita economico-sociale dovrà avvenire per gradi
b) I comportamenti individuali devono continuare a seguire i protocolli di sicurezza
c) In caso di necessità, alcune aree più o meno vaste del paese potrebbero dover “tornare indietro” a
regole più restrittive
Un piano di comunicazione chiaro e semplice su questi tre punti chiave è di fondamentale importanza per
cementare l’unità d’intenti e la predisposizione del paese nei confronti della Fase 2, e viene pertanto
raccomandato alla Presidenza del Consiglio dei Ministri. Si tratta peraltro di una prassi già adottata da tutti
i Governi dei paesi che hanno avviato la riapertura.

1. La ripartenza delle attività produttive e sociali e l’aumento del numero di persone
in circolazione devono avvenire con gradualità
Lo stato attuale della pandemia nel paese impone cautela. Di conseguenza, la riapertura deve avvenire
con un approccio graduale. La gradualità è definita in primis da quali settori e attività attualmente
soggetti a lockdown far ripartire. Il Comitato ha vagliato diverse ipotesi adottando come criterio
principale quello della rischiosità, così come definita dall’INAIL nei documenti fatti propri dal CTS. Ossia:
rischiosità di un’attività e rischio di aggregazione che essa comporta. Questo criterio è risultato
prevalente anche nei confronti internazionali.
In quest’ottica, il primo Step della ripartenza si potrebbe concentrare inizialmente sulle attività con un
rischio intrinseco “Basso” e un rischio di aggregazione “Basso”. I codici ATECO che rispettano questi
requisiti appartengono al comparto Manifatturiero (C), delle Costruzioni (F) – i principali a livello di
numero di addetti – e in misura minore a Minerario (B), Commercio all’Ingrosso (G), Attività Immobiliari
(L) e Attività Professionali (M). Il totale di addetti su tutto il territorio nazionale è stato stimato
preliminarmente in circa 4.0M di persone (cfr. allegati al verbale del 22 Aprile del CTS).

49

Estendendo il perimetro alle attività a rischio intrinseco “Basso” e a rischio di Aggregazione “MedioBasso”, si andrebbero ad includere anche codici ATECO relativi al comparto del Commercio all’Ingrosso
(G), Servizi di supporto alle Imprese (N) e altri servizi (S). Per un totale di addetti che è stato stimato
preliminarmente in ulteriori 0.5M di persone (cfr. allegati al verbale del 22 Aprile del CTS).
Una ripartenza di entrambi questi due sottoinsiemi (circa 4.5M di persone) metterebbe comunque in
circolo un numero inferiore di persone rispetto al valore indicato. Tenendo infatti conto di misure legate
allo smart working e all’esonero dal rientro al lavoro in presenza fisica dei soggetti iper suscettibili al
virus, i numeri potrebbero scendere a 2.8M e 0.3M rispettivamente, ovvero circa 3.1M totali secondo
stime preliminari.
Questa stima è comunque conservativa, dal momento che non tiene conto (i) dell’ampio numero di
realtà già attive con silenzio-assenso prefettizio e (ii) dell’ipotesi realistica che non tutto riparta a pieno
regime da subito (anche, ma non solo, a causa dei livelli di domanda).
In ultimo, da una verifica preliminare sull’impatto che questo avrebbe sul mondo dei trasporti nelle
principali città Italiane e dei relativi comuni adiacenti, risulta che già in condizioni normali (i.e. pre
pandemia COVID-19) circa 85% degli addetti ai lavori in questi comparti si muove, mediamente, con
mezzi propri o a piedi per recarsi al lavoro, mentre il 15% si avvale di mezzi a più alto rischio di
aggregazione (es. Tram, Autobus, Metropolitane). Ovviamente in alcuni grandi comuni del Nord (es.
Milano) la percentuale di utilizzo di mezzi pubblici è più elevata.
Successivi step relativi ad altre “riaperture” dovranno seguire logica simile, in sequenza temporale,
continuando a sussistere le condizioni sanitarie di sicurezza discusse nei paragrafi successivi.

2. La sicurezza sanitaria locale è precondizione per ogni tipo di ripartenza
Precondizioni di sicurezza sanitaria, individuale e collettiva, devono esser assicurate per il riavvio delle
attività sociali ed economiche in ogni step. Vista l’eterogeneità delle situazioni sul territorio italiano, le
decisioni di riavvio devono avere perimetro di applicazione locale (Regioni, con sotto aggregazione
territoriale rilevante). La valutazione delle precondizioni deve basarsi su dati come quelli richiesti nella
prima settimana di lavoro dal Comitato Economico e Sociale (CES) al CTS (a, b)7 e al Commissario
COVID (c) circa:
a)
b)

c)

La situazione epidemiologica (es. trend giornalieri, indicatori chiave su base locale, …)
L’adeguatezza del Sistema Sanitario Locale, sia ospedaliero che di risposta territoriale,
all’emergenza COVID (e.s. dimensionamento specifico, intensivo e sub-intensivo disponibile,
numero di strutture e operatori disponibili sul territorio per gestione pazienti in quarantena, etc …)
La disponibilità dei materiali e dispositivi previsti dai protocolli di sicurezza (es. DPI, …)

Il CTS sta predisponendo la serie di indicatori su cui basare queste valutazioni. Per assicurare
tempestività di decisione in merito ad eventuali necessità di supporto e abilitare osservazioni crossregionali, saranno necessari:
(i)

Qualità e quantità dei dati raccolti, ovvero campagne omogenee di screening su larga scala e
reportistica accurata di risultati unici
(ii) Un monitoraggio giornaliero a livello Regionale
(iii) La tempestiva messa a diposizione al Ministero e al CTS da parte delle Regioni per confronti,
supporto e supervisione
Questo monitoraggio tempestivo di andamento epidemiologico e risorse sanitarie a livello locale
disponibili è essenziale per tutta la durata delle Fasi 2 e 3, fino all’arrivo di un protocollo sanitario
risolutivo, ed è considerato dal CES il cardine di una proficua e trasparente relazione tra Regioni e
Ministero della Salute / CTS, nel rispetto delle diverse competenze decisionali.

3. La riapertura richiede l’adozione di rigorosi protocolli di sicurezza sul lavoro

7

Il processo di definizione degli indicatori è in corso da parte del CTS; verranno verificati da parte del CES
a breve e comunicati successivamente da parte del CTS

50

L’adozione di rigorosi protocolli di sicurezza in ambito lavorativo, condivisi con le parti sociali, in linea
con le indicazioni del CTS, deve essere precondizione per la ripartenza delle singole imprese/attività
economiche o sociali.
Il Comitato ha preso visione di una varietà di protocolli esistenti – di categoria, specifici aziendali e di
fonte accademica – oltre che di quanto osservato e approvato dal CTS. Tali possono costituire buona
base di accordo aziendale o a livello locale.
Si invita il Governo ad incontrare le parti sociali per valutare se questi possano rapidamente costituire
la base per un’integrazione di quanto previsto dal protocollo del 14/3/2020. Si segnala al Governo
l’opportunità di prendere in considerazione anche un intervento normativo diretto in materia, sia in via
sussidiaria rispetto alle parti sociali sia, comunque, per dare cogenza generale alle linee guida
individuate come necessarie.
Uno strumento essenziale per garantire sicurezza sul lavoro è il principio di rarefazione, sia nei luoghi
di lavoro sia nei trasporti. Il Governo deve prevedere un intervento di normazione diretto ad incentivare
la effettiva diffusione degli strumenti atti a favorire questa rarefazione (turni, smart working, part-time,
ecc.), anche con meccanismi incentivanti.
Relativamente alle decisioni di maggio, si invita inoltre il Governo a dare comunicazione della data di
riapertura con anticipo, per permettere un’adeguata preparazione alle aziende di minori dimensioni, e
di valutare la possibile ripartenza in anticipo rispetto alla data generale per le aziende, molte e per lo
più di maggiori dimensioni, che hanno già firmato protocolli di sicurezza.
È necessario infine sviluppare protocolli per ispezioni tempestive e diffuse nonché sistemi sanzionatori
efficaci nel disincentivare e quindi minimizzare le inadempienze. Particolare attenzione va posta da
parte del Ministero competente alle piccole imprese, prevedendo meccanismi specifici di supporto e
incentivazione all’implementazione dei protocolli di sicurezza.

4. Il protocollo di sicurezza sulla mobilità indicato dal CTS deve esser attuato in
corrispondenza delle riaperture
I momenti di mobilità sono di estrema importanza in ottica di possibilità di contagio. È quindi necessario
implementare un protocollo di sicurezza specifico per le fasi di riapertura:
•

Vanno raccomandati e incentivati spostamenti con mezzi individuali e non collettivi,
preferibilmente ecologicamente sostenibili (es. bici, bici assistite).

•

Le aziende in grado di fornire servizi di trasporto per il proprio personale devono adottare protocolli
di sicurezza (come quello approvato dal CTS) adeguati (es. DPI obbligatori, disinfettazione
frequente, riduzioni dei posti e distanza obbligatoria tra passeggeri). Le associazioni di categoria
hanno peraltro già sviluppato protocolli specifici a riguardo.

•

Le imprese di trasporto pubbliche e private devono infine adottare il protocollo di sicurezza
(approvato dal CTS il Verbale n. 55 del 18/4/2020) e prevedere variazioni del servizio offerto in
linea con le modifiche che la curva di domanda subirà inevitabilmente.

•

È fondamentale richiedere alle imprese che riaprono un obiettivo di “rarefazione”, in primis
riducendo o eliminando il fenomeno degli orari di punta, favorendo la revisione degli orari di lavoro
e dei turni e usufruendo di strumenti normativi potenzialmente d’impatto.

•

E’ necessario varare nuovi protocolli ad hoc per il trasporto legato alle attività di servizi sociali e
socio sanitari
Anche per i protocolli di mobilità è necessario dare comunicazione della data di riapertura al più presto
per permettere un’adeguata preparazione, soprattutto alle aziende di trasporti di minori dimensioni.

5. La tecnologia e la raccolta dati saranno chiave per la gestione del rischio
sanitario
In attesa di un protocollo sanitario risolutivo, la capacità di gestione del rischio sanitario va rinforzata
così come quella di poter intervenire in modo più puntuale e tempestivo. Per poterlo fare in modo
davvero efficace, non si può prescindere dalla raccolta del più ampio numero possibile di dati pertinenti
su mobilità e stato di salute.

51

• Occorre lanciare al più presto possibile la soluzione Mobile prescelta (“Immuni”) in tutte le sue
componenti, l’interfaccia front end ma anche processi, strutture e back end. La soluzione deve
essere interoperabile con le altre presenti in Europa. Questa “App” può diventare una fonte
primaria di dati essenziali per un’accurata previsione e gestione delle Fasi 2 e 3. È a nostro giudizio
dubbio che si possa ottenere un risultato significativo se non con una singola App nazionale,
funzionante in tutta la UE secondo lo standard definito.
• Le funzionalità di tracing dei contatti sono importanti per abilitare relazioni sociali nelle fasi
successive alla ripartenza, garantendo a tutti i cittadini garanzia di tempestività nelle allerte
individuali e nella gestione efficace dei casi di quarantena cautelativa. In tal senso ci si deve
prefiggere adesioni su larga scala della App per garantirne l’efficacia e massimizzarne le
funzionalità sanitarie utili ai cittadini e richieste dal Ministero della Salute, nel rispetto delle attuali
norme.
• Bisogna infine creare un database integrato a livello nazionale, accessibile a livello regionale –
con dati pseudonimizzati provenienti da tutti le fonti – per permettere lo sviluppo di un modello di
previsione del contagio, da adottare localmente nelle Regioni e condiviso da Ministero della Salute
/ CTS, e da migliorare al crescere dell’esperienza e dalla qualità dei dati.
Allo stato attuale, la disponibilità dell’App individuale non sembra essere possibile entro maggio, anche
per problematiche legate ai sistemi operativi che verranno modificati nel corso del mese. Quindi,
occorre assicurare canali alternativi (ad es. INPS) per l’acquisizione dei dati sintomatologici su cui
basare le valutazioni sub 2). Va inoltre sottolineato come la tipologia di decisioni che solo l’App e la
raccolta informazioni su ampia scala possono abilitare avrà un peso crescente durante la Fase 2.
Quando si arriverà alla ripartenza di attività economiche e sociali che presuppongono la rimozione
pressoché totale dei vincoli alla mobilità (es. ristoranti, attività legate al turismo, …), il valore di sistemi
di monitoraggio/allerta individuali ancor più elevato per la popolazione.

6. Se necessario, sarà fondamentale poter ripristinare misure di lockdown in modo
tempestivo e su perimetri geografici ad-hoc
I parametri sanitari chiave per le riaperture debbono esser quotidianamente monitorati dalle Regioni per
individuare con il massimo anticipo possibile potenziali riduzioni dei livelli di tutela sanitaria della
collettività, a livello di ASL/AO o di aggregazione territoriale rilevante. In particolare8:
(i) peggioramenti della situazione epidemiologica (indicatori CTS come punto 2) e/o
(ii) deterioramento degli indicatori sul Sistema Sanitario Locale rispetto al fabbisogno (come punto al
2)
porterebbero alla necessità di azioni mirate su specifiche aree, aziende o enti, a carico di Regioni e
Prefetture, agendo di concerto. Il CTS deve avere accesso ai medesimi dati e assicurare il tempestivo
confronto tra diverse situazioni territoriali e poter assistere con competenza dedicata il monitoraggio dei
due set di parametri. L’obiettivo deve essere quello di poter definire reazioni mirate, senza penalizzare
attività economiche e sociali in aree sicure, ma agendo con tempestività e precisione in aree a rischio.
Vogliamo sottolineare che questa attività di monitoraggio e di condivisione dati sarà importante per
garantire ai cittadini consapevolezza e diventerà essenziale al crescere della mobilità inter-regionale e
delle attività commerciali al dettaglio. La standardizzazione, la disponibilità e la tempestività di
condivisione delle informazioni è un prerequisito indicato in tutta la Best practice internazionale di paesi
avanzati nella lotta e contenimento del virus.

7. La comunicazione deve essere chiara, trasparente, tempestiva, coerente e
basata su dati accessibili e verificabili
Una comunicazione locale e nazionale chiara, trasparente e tempestiva sullo stato dell’epidemia (che
si consiglia classificare in modo prudente, ad esempio con codice colore “giallo-arancione-rosso”) è
condizione fondamentale per ottenere la collaborazione attiva e consapevole di tutti nella fase di
“ripartenza” e durante tutta la Fase 2. La coerenza tra i messaggi veicolati dalle diverse istituzioni aiuta
ad aumentare la fiducia nelle stesse. Aiuta inoltra a far meglio attecchire i principi chiave perché la
8

Il processo di definizione degli indicatori è in corso ed il Comitato non ha pertanto accortezza degli stessi
al momento della stesura di questo documento

52

popolazione possa adottare consapevolmente un atteggiamento responsabile e dei comportamenti
virtuosi.
Eventuali “richiusure” mirate debbono esser tempestivamente e chiaramente spiegate per mantenere
la fiducia nel sistema e contenere possibili percezioni peggiorative. La comunicazione deve infine
avvenire in formati che consentano l’accesso e la fruibilità a tutte le persone, incluse quelle con
disabilita’.

8. Fondamentale definire misure per mitigare le difficoltà per i nuclei familiari,
specialmente quelli con figli in età scolastica, e per gli individui9
Nel corso dell’intero processo orientato alla progressiva riapertura delle attività è indispensabile
considerare gli effetti sui nuclei familiari e sugli individui, nonché sull’organizzazione della vita sociale.
In tale prospettiva, è necessario cercare di alleviare le difficoltà delle persone e delle comunità dovute
al prolungato lockdown, tenendo conto:
•

Del piano di gestione delle strutture educative (in particolare, le scuole dell’infanzia, elementari e
medie) in funzione del progressivo ritorno al lavoro dei genitori

•

Delle condizioni di salute fisica e mentale della popolazione tutta, e in particolare dei più
vulnerabili, di chi è in condizione di isolamento prolungato e solitudine

•

Delle specifiche esigenze delle persone con disabilità

•

Del ruolo dei servizi sociali e del terzo settore nei diversi territori, specialmente a favore delle
persone fragili e in stato di disagio

•

Del ruolo centrale della formazione a tutti i livelli, compresa l’università, per la costruzione del
futuro dei giovani e l’inclusione e l’innovazione sociale.

Il Comitato raccomanda che il Governo e le altre autorità competenti valutino quanto prima le possibili
alternative per affrontare tali problematiche, così da identificare le azioni più appropriate da mettere in
campo parallelamente alla graduale ripresa delle attività economiche.

9. Coordinamento e facilitazione sono necessari per velocizzare per quanto
possibile i tempi sul fronte della ricerca e della sperimentazione
La pluralità di filoni di ricerca medica e sperimentazione legati all’emergenza (in particolare su test
sierologici, terapie e vaccino) è una ricchezza per l’Italia. Per accorciare i tempi per arrivare a risultati
utili è però necessario favorire e abilitare la condivisione dei dati, delle informazioni e dei progressi (es.
garanzie di condivisione aperta della proprietà intellettuale) tra Regioni, Ministero della Salute e CTS, e
orchestrare meglio i diversi trials sul territorio. Rimandiamo al lavoro del CTS per questo punto, che è
però essenziale per dare indicazioni chiare al mondo economico-produttivo su tempi e strategie per
fronteggiare il virus.

Infine, il Comitato relativamente al processo della Fase 2 sottolinea la necessità che:
•

Vengano chiariti ed efficacemente comunicati i processi decisionali e le responsabilità delle
diverse istituzioni a livello nazionale, regionale e locale in relazione a eventuali future
chiusure/riaperture;

•

Le parti sociali vengano attivamente coinvolte nei processi di definizione delle regole comuni da
adottare a livello nazionale e a livello locale;

•

Il Governo operi in stretto raccordo con le autorità europee al fine di massimizzare l’adozione di
regole comuni all’interno dell’Unione europea.

9

Principio cardine per Fase 2 e oltre. In questi primi giorni di attività del Comitato non è stato approfondito
nella stessa misura in cui lo sono stati altri ma lo sarà nel prosieguo dei lavori.

53

